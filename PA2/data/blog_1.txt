கார்த்திக்கிற்கு ஒரு புது ஸ்கூட்டி வாங்கினோம்.நேற்று.எக்ஸ்சேன்ஜ் ஆஹ்பர்தான்.நாம் முடிந்தால் மனிதர்களையும் எக்ஸ்சேன்ஜ் ஆஹ்பரில் மாற்றிக் கொள்ளும் காலத்தில் வாழ்ந்து கொண்டிருக்கும் மனிதர்கள்.அபியும் நானும் படத்தில் குழந்தை சொல்லும், "அம்மா இந்த அப்பா இன்டர்வ்யூல பெயில் ஆகிட்டா வேற அப்பா மாத்திடலாமா"என்று.படம் பார்க்கும் போது சிரிப்பு வந்தது. ஆனால் கணவன்மார்களுக்கு வாசுகி மாதிரி மனைவி தேவை.மனைவிகளுக்கு தஞ்சாவூர் தலையாட்டி பொம்மையே  கணவனாக இருந்தால் தேவலை. எப்போதும் தோழியின் மாமியார்,தங்கையின் மாமியார் நல்லவர்கள்.குழந்தைகளுக்கோ,ஆங்கிலம் பேசும்,பெற்றோர்,எதிலும் தலையிடாத பெற்றோர் தேவை.அம்மா அப்பாவுக்கோ ஒன்று என்ற எண்ணை மட்டுமே அறிந்த குழந்தைகள் தேவை. லீவ் போடாத பணியாளர்கள் தேவை நிறுவனங்களுக்கும்,வீடுகளுக்கும்.லீவ் போட்டால் கேள்வி எழுப்பாது,போனஸ் தரும் போது compromise பண்ணாத முதலாளிகள் தேவை பணியாளர்களுக்கு.மேலே குறிப்பிட்ட லிஸ்டில் employer employee தவிர மற்றவை உணர்வு சம்பந்தப் பட்ட உறவுகள்.ஆமாம் மனிதனுக்கு மட்டுமே உணர்வு உண்டா,பொருள்களுக்குமா? பொருள்களுக்கும் உண்டு.அதனால்தான் சொல்கிறேன்.ஸ்கூட்டி பேசும்.

பழைய ஸ்கூட்டி மிகவும் நல்லது.தொந்தரவே கொடுத்ததில்லை.டாக்டரிடம் அடிக்கடி போகாது.எஜமான விசுவாசம் ஜாஸ்தி.கார்த்திக்கை ரொம்பவும் பிடிக்கும். நல்ல குழந்தைகள் போல் சொன்ன பேச்சு கேட்கும்.சில சமயம் நாம் மனிதர்களிடம் பேசுவதை விட நம் உடமையான பொருள்களிடம் பேசுவதுண்டு.பொருள்களுக்கும் மரியாதை உண்டு.அவற்றை உதைப்பது,(ஸ்கூட்டியை ஸ்டார்ட் பண்ண உதைக்கலாம்.கோபமாக உதைப்பதை சொல்கிறேன்.),கதவை அறைந்து சாத்துவது,பேனாவைத் தூக்கி எறிவது ,சாப்பாட்டுத் தட்டை கோபத்தில் தள்ளுவது,போன்ற மிகவும் தப்பான பழக்கவழக்கங்கள் பலரிடம் பார்க்கிறேன்.எவ்வளவு தப்பு தெரியுமா?வாழ்வில் ஒரே ஒரு முறை செய்தாலும் தப்பு.அப்படி தன்னிலை இழக்கலாமா? மறுபடி ஸ்கூட்டிக்கு வருவோம்.அதை மாற்ற எந்தக் காரணமும் இல்லை.தினம் பயணிக்க வேண்டிய தொலைவு அதிகம் ஆனதால் இன்னும் சற்று powerful ஆன வண்டி வாங்கலாமே என நாங்கள் கூறியதால் அரை மனசோடு சம்மதித்தான்.புது வண்டி பார்த்து வந்தோம்.பழைய வண்டியை 9000 க்கு தர ஒப்புக் கொண்டாயிற்று.அடுத்த நாள் வண்டி வரும் வழியில் நின்று விட்டது.யாரோ தள்ளி விட்டு ஒரு வழியாய் வீடு வந்தான்.

நல்ல கண்டிஷனில் தந்தால்தானே 9000 ரூபாய் குறையும்?அதனால் அதை டாக்டரிடம், {அதான் சர்வீஸ் சென்டர்} கூட்டிப் போய் வந்தோம்.மறுபடி நன்றாக இருந்தது.புது வண்டியை வாங்கிக் கொள்ளலாம் என்று தகவல் வந்தது.மறுநாள் டெலிவரி எடுக்க வேண்டும்.கிளம்பும் போது , "இன்றுதான் இந்த ஸ்கூட்டியின் கடைசி ட்ரிப் என்னுடன்" என்று சொல்லிக் கிளம்பினான்.அன்று மாலை வீடு திரும்பியவுடன்,அம்மா, " கடைசி ரெண்டு கிலோமீட்டர் வண்டியை நகர்த்துவது பெரும் பாடாகிப் போனது,ஏன் என்றே தெரியவில்லை" என்றான்.உடனே நான் சொன்னேன், "சரியான டைம்லதான் புதுவண்டி வாங்கறோம் கார்த்திக்.மறுபடி தொந்தரவு கொடுக்கிறது பார்த்தாயா?" அவன் சற்று நேரம் அமைதியாய் இருந்துவிட்டு குறுக்காகத் தலையை ஆட்டினான்.  "இல்லை அம்மா,நான் அப்படி நினைக்கவில்லை.அதற்கு இங்கிருந்து போகப் பிடிக்கவில்லை.அதை சொல்ல அது கொடுத்த signal தான் அந்த resistance."அவன் சொன்னது 100 சதவிகிதம் உண்மை என்று உணர்ந்தேன். நாம் ஒருவித வித்தியாசமான உணர்வுநிலையில் இருந்து சிந்தித்தால்,பொருள்கள்,விலங்குகள் நம்முடன் பேசுவதை,பேசும் என்பதை உணரலாம்.

வாழ்வு utter respect உடன் அணுக வேண்டிய தவம்.நாம் தொடர்பில் உள்ள அனைத்தும்,அனைவரும் நமக்கு முக்கியமே.மனித உறவுகளில் மட்டும் மனத்தின் குறுக்கீடு உள்ளது.ஸ்கூட்டியிடம்  "சமர்த்தாகப் போ" என்று கூறி விட்டு விட்டு,புதுவண்டி எடுத்து வந்தோம்.பெண்ணை,புக்ககம் அனுப்புவது போல்,அடுத்த ஓனர் நன்றாக அதை நடத்த வேண்டும் என வேண்டிக் கொண்டேன்.ஆனால் மகள் நம் மனசில் எப்பவும் இருப்பாள்.பொருள்கள் அவ்வாறு இருப்பதில்லை.பொருள்களிடம் காட்டும் detachment ஐ மனிதர்களிடமும்,மனிதனுக்குத் தரும் மரியாதையை பொருள்களிடமும் காட்டினால் நலம்.பேசுவோம்.

ரஞ்ஜனி த்யாகு


MOTHER PROTECTS
Putting yourself in another person' s shoes என்று கேள்விப்பட்டிருக்கிறோம்.மற்றவரைப் புரிந்து கொள்ளுதல்,அவர்கள் கோணத்தில் இருந்து .அதைத் தெளிவு படுத்த உபயோகிக்கும் சொற்றொடர்.அது பற்றி சில விமர்சனங்கள் இந்த போஸ்ட்.ஒரு யானை,ஒரு பூனை இரண்டையும் எடுத்துக் கொள்வோம்.இரண்டிற்கும் மற்றதின் நிலை புரியவில்லை.உடனே பூனை யானையின் ஷூவிற்குள் போய் நின்று அது எப்படி நினைக்கும் என்றெல்லாம் உணர்கிறது.ஆனால் யானை அதையே செய்ய எத்தனித்த போது பூனையின் ஷூ யானையின் காலடி பட்டு நசுங்கி விடுகிறது.ஏன்?தெரியாது.அது அப்படித்தான்.அப்போது பூனைகள் புரிந்து கொள்ளவும் மிதிபடவும் பிறந்தவையா?யானைகள் தன்னிச்சைப்படி வாழ லைசென்ஸ் பெற்றவையா? அப்படி என்றால் யானை பூனையை விட விசேஷமானதா?More powerful ? ஆனால் எலியிடம் கேட்டால் என்ன சொல்லும்?அதற்கு யானையிடம் பயம் இல்லை.பூனையிடமே பயம்.இவை எல்லாம் என்ன வாழ்க்கைப் பாடங்கள் தருகின்றன?

போஸ்ட் தொடங்கி இரு வாரங்கள் கடந்து போயின.அப்போது என்ன நினைத்துத் தொடங்கினேன் என்று நினைவில்லை.இது வேறு பரிமாணமாகக் கூட இருக்கலாம்.பூனையும் யானையும் நம் ஈகோ என்று உருவகப் படுத்திக் கொண்டால்,பூனை அளவு சிறியதாக நம் ஈகோ இருப்பின் மற்றவரை அறிதல் சுலபம்.யானை போல் ஈகோ பெரிதானால் நாம் அறியாமையில்தான் இருப்போம் என்று கூறலாம்.ஆனால் அதெல்லாம் எதற்கு?ஏன் நான் மற்றவர் செருப்பை அணிய வேண்டும்?எனக்கு வேண்டாமே!என் பழைய செருப்புதான் வசதி.சுகம். (செருப்பு நைந்தால் வேறு மாற்றிக் கொள்ளணும்.ஆனால் அதுவும் நமக்கே நமக்கான செருப்பு) .மற்றவர் , மாற்றான் போல நம்முடன் ஒட்டிப் பிறந்த பிறப்பானாலும் கூட,அவர் ஷூ நமக்கு  perfect ஆகப் பொருந்தும் சாத்தியக் கூறுகள் இல்லை. மனித இனம் ,பொதுவில் எல்லா ஜீவராசிகளுமே என்று கூடச் சொல்லலாம்,மற்றவர் சூழ்நிலையை அறிந்து,அனுசரணையாக அணுகும் தன்மையுடன் படைக்கப் படவில்லை என்றுதான் கூறுவேன்.சிலர் இருக்கிறார்கள்.எல்லோரையும் அனுசரித்து,இதம் காட்டி,ஒத்து வாழ்பவர்கள்.அவர்கள் அப்படி இருப்பது இயல்பாலே அன்றி,அத்தனை பேர் சூழ்நிலையையும் புரிந்து கொண்டதால் அல்ல. மேலும் அப்படிப் பட்டவர்கள் ஒரு முறை, ஒரே ஒரு முறை யாரும் தங்களைப் புரிந்து கொள்ளவில்லையானால் கூட மன அழுத்தம் அடைகிறார்கள்.

நமக்கு நம் வேலை உள்ளது.யானைக்கும் பூனைக்கும் அதன் வேலை.சுயதர்மங்கள்.அதை செய்தால்,ஒழுங்கு தப்பாமல் செய்தால் போதும்.யாரையும் நம் கோணத்தில் இருந்து புரிந்து கொண்டால் போதும்.கொஞ்ச நேரம் பூனை யானையானால் எலி பிடிக்காது.அப்போ எதை சாப்பிடும்?யானை உணவை சாப்பிட்டால் பூனைக்கு செரிக்குமா? நான் நீயில்லை.நீ நானில்லை.கம்பீரமாக நின்று கொண்டு யானை சொல்லலாம். "பாவம்,குட்டிப் பூனை.எவ்வளவு அழகு!மியாவ் என்று கத்துவது எவ்வளவு இனிமை.ஆனால் சுத்த பயந்தான்கொள்ளியாக இருக்கிறதே!என்ன பண்ணும்.சின்ன கூடு.சத்தம் கேட்டாலே பயப்படும் ஜீவன்". இப்போ பூனை என்ன நினைக்கும்? "எவ்வளோ கம்பீரமான யானை!கோவில் வாசலில் நின்றால் யாரும் போட்டோ எடுக்காமல் போவதில்லை.ஆனால் பாவம்.ஏன் காசு கேட்கிறது?தன்னை விட சின்ன மனுஷன் பேச்சை எல்லாம் கேட்க வேண்டி உள்ளது!ரொம்ப பெரிய உடம்பு.அதைத் தூக்கிக் கொண்டு நடக்கணும் ".

என்ன தெரிகிறது? பார்வைகள் வேறு.எல்லோரையும் அன்போடு நோக்க மட்டும் தெரிந்து கொண்டால் போதும்.அவர்கள் சரியா தவறா என்ற ஆராய்ச்சி தேவை இல்லை.அவர்கள் சூழ்நிலையில் நம்மை வைத்துப் பார்ப்பதென்பது வெறும் பேச்சு. நம்மை சுற்றி ஆயிரம் பேர்.அவர்களுடைய பல சூழ்நிலைகள். ஒவ்வொன்றிலும் பொருந்திப் பார்த்து அவர்களைப் புரிந்து கொள்ளும் வெட்டி வேலை செய்வதற்கு பதில், எல்லோரையும் சரியாகப் பார்த்து விடலாமே? சத்தம் ஏன் தன்னைப் பதுங்க வைக்கிறது,தன் முந்தைய அனுபவங்கள் என்ன என்பதை பூனையே அறியும்.சத்தம் யானைக்கு தமாஷ்.பூனைக்குத் தலைவலி.பாகன் பேச்சுக் கேட்டு பைசா வாங்கிக் கொண்டு ஆசீர்வாதம் வழங்கும் யானைக்குத்தான் தெரியும் அதன் பிரச்சினை.மற்றவரிடம் நாம் காட்டும் இரக்கம்,தற்பெருமை இரண்டும் தராசின் சமமான இரு தட்டுகள்.யாரையும் பார்த்து" ஐயோ பாவம் "சொல்லாதீர்கள்.அத்தனை ஜீவராசிகளுக்கும் தற்காப்பிற்காக ஏதோ கொடுத்துள்ளான் இறைவன்.உதாரணம் வேண்டாம் அல்லவா?கொம்பு,ஓடு .....etc .அப்போது,எல்லா உயிரினங்களையும் விட மேல் எனக் கூறிக் கொள்ளும் மனிதனை விட்டு விடுவானா?அதுதான் அறிவு தந்துள்ளான்.ஆபத்து நேரம் ஓட்டை பயன்படுத்தாத ஆமை உண்டா? பிற விலங்குகள் துரத்தினால் வேகமாய் ஓடாத மான்கள் உண்டா?அப்படியானால் crisis வந்தால் எல்லா மனிதனும் உபயோகிக்க வேண்டிய அறிவு அவனிடம் உள்ளதே?அவன் ஏன் பாவம்?அதே போல் நானாக இருந்தால் இப்படி பண்ணி இருப்பேன் என்ற தற்பெருமை இருக்கிறதே,அது ரொம்பவும் மோசம்.மான் ஓடும் போது கால் ஒடிந்தால் விதி.நல்ல நிலையில் உள்ளவர்கள் கண்டிப்பாக துன்பத்தில் இருப்போரிடம் சுய தம்பட்டம் அடிக்கவே கூடாது.நிலைமைகள் மாற,நிமிஷம் கூட தேவை இல்லை.

போஸ்ட் நீள்கிறது.Why should I go into someone else' s shoes to understand them or why should I try to understand others at all? மற்றவர் செருப்பை அணிந்தால் தடுக்கி விழுவேன். அவை என்ன ஸ்ரீராமர் பாதுகையா, உள்ளொளி நல்க? அமைதியாய் ,உண்மையாய்  அன்பு செலுத்தினால் போதும்.அன்பே சிவம்.

ரஞ்ஜனி த்யாகு


MOTHER PROTECTS
மார்கழியில் கல்யாணம் பண்ணுவதில்லை என்று நினைக்கிறோம்.அனைவரும் டிசம்பரில் எங்கள் ஊருக்கு வந்து விட்டுக் கூறுங்கள்.எது நிஜக் கல்யாணம் என்று.உங்கள் வீட்டு,எங்கள் வீட்டுக் கல்யாணத்திற்கு எத்தனை பேர் வரக்கூடும்?1000?2000?அதுவுமே நம் வீட்டுத் திருமணத்தன்று மாமாவுக்கு அலுவலகத்தில் ஆடிட் இருக்கும்.அத்தைக்கு மூட்டுவலி வரும்.சொந்தங்களுக்கு ஏதோ சாக்கு வரும்.ஆனால் சென்னையின் மார்கழி திருமணத்திற்கோ உலக உருண்டையின் எல்லாப் பகுதிகளில் இருந்தும் வருகிறார்கள்.வருடம் தப்பாமல் டிசம்பரில் சென்னை வருகிறார்கள்.சிவபெருமான் திருமணத்தின் போது நடந்தது போல் இந்தியாவின் தென்பகுதி பாரம் தாங்காமல் இறங்கிவிடுமோ என்று கூட நினைப்பேன்.அப்படி ஒரு கோலாகலம்.சாஸ்திரிய சங்கீதத்திற்கான இப்படி ஒரு விழா வேறெந்த ஊரிலும் நடப்பதில்லை என உறுதி செய்ய இன்டர்நெட்டை அலச வேண்டாம். அது நிதர்சனம்.ஆனால் திருமணத்திற்கு என ஒரு மாசத்தை மட்டும் ஒதுக்கினால் என்னென்ன குழப்பங்கள் ஏற்படுமோ அத்தனை குழப்பமும் மெட்றாஸில் நடக்கிறது.வருஷத்தில் தை மாதம் மட்டுமே திருமணம் செய்ய உகந்தது என்றால்,எல்லாருக்கும் மண்டபம் கிடைக்குமா,சமையலுக்கு ஆள் கிடைக்குமா,மாமாவுக்கு லீவ் கிடைக்குமா,ஒரே மாசத்தில் பல கல்யாணங்களுக்கு மொய் எழுத பாக்கெட் எல்லாருக்கும் சம்மதிக்குமா, போத்தீஸில் மற்ற மாதங்கள் வியாபாரம் நடக்க வேண்டாமா,சமையல் வேலை செய்வோர் மற்ற மாதங்கள் சம்பாதிக்க வேண்டாமா,தேன்நிலவு தம்பதியருக்கு லாட்ஜ்களில் அறை கிடைக்க வேண்டாமா, குழப்பங்கள் ஒன்றா இரண்டா எடுத்துச் சொல்ல?அப்படித்தான் திண்டாடுகிறது டிசம்பர் சென்னை.

நேற்று மயிலாப்பூர் பைன் ஆர்ட்ஸில் ஒரு காலைக் கச்சேரி சென்றோம்.தெரியாதவர்களுக்கு ஒரு தகவல்.காலைக் கச்சேரிகள் பெரும்பாலான சபாக்களில் free .காலை பாடுபவர்கள் வளர்ந்து வரும் கலைஞர்கள்.அவர்கள் மதியம் ஸ்லாட்டிற்கு உயர்ந்து,மாலை main slot ட்டில் வாய்ப்புப் பெற,காத்திருக்க வேண்டும்.உழைக்க வேண்டும்.திறமையை வளர்த்துக் கொள்ள வேண்டும்.தக்க வைத்துக் கொள்ள வேண்டும்.செய்தால் full round வரலாம்.நான் அறிந்த வரை சபாக்களின் மாலைக் கச்சேரி வரை வர,குறுக்கு வழிகள் இல்லை.திறமை மட்டும் ஆட்சி செய்யும் மிகக் குறைந்த சிலதுறைகளில்  இது ஒன்று. அப்பா பாடுகிறார் என்பதால் மகனுக்கு வாய்ப்பு தருவதில்லை.வாய்ப்பு தருவது சபாக்கள்.மதிப்பிடுவது மக்கள் அல்லவா?அதனால் நிஜமான திறமை வேண்டும்.திறமைசாலிகளுக்குள் போட்டி உண்டு.சபாக்களுக்கு பிரியமான கலைஞர்கள் உண்டு.அதெல்லாம் ஊடுருவிய evils .தவிற்பதற்கில்லை.

பணத்தை வைத்து சுழலும் உலகில் ஏன் இலவசக் கச்சேரிகள் அளிக்கிறார்கள்,தெரியவில்லை.அதற்கு டிக்கெட் நிர்ணயித்தால் வரும் பத்து பேரும் வரமாட்டார்கள் என்றா? காலைக் கச்சேரிகள் காற்று வாங்கும் இடம்தான்.அத்தனை பெரிய சபாவில் ஆங்காங்கே தென்படும் தலைகள்.எண்ணி விடலாம்.அட,மாலுக்கும் சினிமாவிற்கும் கூடச் செல்லும் நண்பர் குழாமும் அவர்கள் குடும்பங்களும் வந்தால் கூட கூட்டம் சேருமே ?பாடுபவர்களுக்கு சற்று உற்சாகம் வருமே! பின்னால் வளர்வோம்,நிறைந்த அரங்குகளைப் பார்ப்போம் என்ற நம்பிக்கையில்,சுவற்றுக்குப் பாடும் பாடகர்கள் பாட்டில் soul எங்கிருந்து வரும்?ஆயாசம்தான் இருக்கும்.அதே போல் மாலைக் கச்சேரிகளின் டிக்கட் ரேட் .சினிமாவை விட ஜாஸ்தி.சினிமா அளவு ஈர்க்க இயலாத ஒரு நிகழ்ச்சிக்கு அதைப் போல் இரு மடங்கு டிக்கட் வசூலித்தால் சாமானியர்களுக்கு சபாவை எட்டிப் பார்க்கக் கூடத் தோன்றுவதில்லை. தாங்கள்தான் சங்கீதத்தின் பிரதிநிதிகள் என்று நினைத்துக் கொள்ளும் ஒரு சமூகத்தினரின் ஆதிக்கம்தான்.கடைசிவரை பந்துவராளியை,பூர்விகல்யாணி என்றும்,முகாரியை பைரவி என்றும் நினைத்துக் கொண்டு கேட்டு விட்டுப் போவார்கள்.வைரத் தோடு,பட்டுப் புடவை வித்தியாசமான மொழியினால் அறியப் படுவதால் அவர்கள் elite class .நேற்று கச்சேரியில் இரண்டு பேர்.ஒரு ஜோல்னா பை .சாதா சூடிதார்.அந்தப் பெண்.அந்தப் பையன் பல முறை துவைக்கப் பட்ட ஒரு சட்டை,பேண்ட்.அவ்வளவு ஆர்வமாக கச்சேரி கேட்டார்கள்.த்விஜாவந்தியில் அகிலாண்டேஸ்வரியை விட்டால் வேறே கீர்த்தனையே யாரும் பண்ணவில்லையோ என்று நாம் நினைத்துக் கொண்டுள்ள போது , பாடகர் லேசாக முனகின உடனேயே த்விஜாவந்தி என்று ஒருவரை ஒருவர் பார்த்துப் புன்னகைத்த அப்பெண்ணும் பையனும் ஏன் ஆண்ட்டி,த்விஜாவந்தியில் இந்தக் கீர்த்தனை கேட்டுள்ளீர்களா என்று என்னிடம் வேறு கேட்டார்கள்.பாருங்கள் அது என்ன கீர்த்தனை என்று கூட திருப்பி சொல்ல எனக்குத் தெரியவில்லை.

சபா கேன்டீன்கள் சூப்பர்.அரங்கை விட கேன்டீனில் மக்கள் அதிகம்.மதிய உணவின் போதே மாலை சிற்றுண்டிக்கு என்ன ஸ்வீட் காரம் காம்பினேஷன் சரி என வெளிப்படையாகவே பேசுவோர்,சபா ஹாப்பிங் செய்யும் கார்சவாரி ரசிகர்கள்.....அவர்கள் ஸபாஹாப் செய்வது வித்தியாசமான கச்சேரி கேட்கவா,வித்தியாசமான கேன்டீனில் சாப்பிடவா என அவர்களைத்தான் கேட்க வேண்டும்.Problem of plenty .எதுவும் அதிகமாக இருப்பது சந்தோசம் எனத் தப்புக் கணக்குப் போடுகிறோம்.இல்லை.அது தொல்லை.போதும் போதாததற்கு எல்லா தொலைக்காட்சிகளும் கச்சேரிகள் ஒளிபரப்புகிறார்கள்.அது நல்ல மூவ்தான் .வயதானவர்கள்,வசதியற்றவர்கள்,போகும் சூழ்நிலை இல்லாதவர்கள் ஆகியோருக்கு நல்ல வர பிரசாதம்.வருஷம் பூரா spread பண்ணி இந்த இசை வெள்ளத்தில் மக்கள் மூழ்குமாறு செய்யலாமே?இது என்ன மான்சூனா டிசம்பரில் மாத்திரம் வர?Tradition ஐ மாற்ற பயம்.ஆட்டுமந்தையாகவே இருக்க இஷ்டம்.வேறு மாசத்தில் கச்சேரி வைக்க பயம்.காலை கச்சேரிக்கு டிக்கட் வசூலிக்க பயம்.மாலை கச்சேரி டிக்கட் காஸ்ட் குறைக்க பயம்.கேன்டீன் இல்லாது சபா நடத்த பயம்.வரவர சபா போகும் ஆசையே இருப்பதில்லை.பொய்யாக தெரிகிறது. பார்க்கலாம்.ஒரு எல்லையைத் தொட்ட பின்னர் மாற்றம் வரலாம்.சென்னைக்கு எல்லாம் கல்யாண மாசம் ஆகலாம்.

ரஞ்ஜனி த்யாகு



MOTHER PROTECTS
இப்பொழுதுதான் சக்திபவனில் ஒரு தோசை சாப்பிட்டு வந்தோம்.இன்னும் உடை கூட மாற்றவில்லை.உண்மை.உண்மையில் இன்னும் சற்று பெரிய பளபள உணவகத்துக்கே முதலில் சென்றோம்.கூட்டம்.வெளியே நாற்காலிகளில் எல்லாம் மக்கள்.கோவில் வாசலில் கையேந்திக் காத்திருப்போர் பிச்சைக் காரர்களாம்.நாம் சொல்கிறோம்.அவர்களாவது பசிக்கு ஏதாவது கிடைக்குமா என்ற எண்ணத்தோடு காத்துள்ளார்கள்.ஆனால் posh ஹோட்டல் வாசலில் காத்திருப்போர் பசிக்கு காத்திருப்பதில்லை.சாப்பிடும் ஆசையால் காத்துள்ளோம். உடையாலும் உட்கார்ந்திருக்கும் இடத்தாலும் அறியப்பட்டால், அவர்கள் பிச்சைக்காரர்கள்.காத்திருக்கும் போது மனதில் உள்ள உணர்வால் அறியப்பட்டால் ,நாம்தான் பிச்சைக்காரர்கள்.அவர்கள் வயிறில் எரிவது பசி எனும் அக்னி.நம் மனதில் எரிவதோ ஆசை எனும் அக்னி.பசியை விரட்ட முடியாது.ஆசையை விரட்ட முடியும்.பசியும் இருந்து பணமும் இருந்தால் ஸ்டார் ஹோட்டல் போகக் கூடாதா?போகலாம்.ஆனால் காத்து நிற்பின் அது பசியால் அல்ல..ஆசையால்.இன்று எங்களுக்கு இருந்தது பசி.அதனால்தான் அங்கிருந்து சக்திபவன் சென்றோம்.

இந்த போஸ்டின் நாயக நாயகிகளைச் சந்தித்தது அங்கேதான்.முதல் பத்தி என் மனத்தில் நினைவு தெரிந்து உணவகங்களுக்கு செல்ல தொடங்கியது முதல் உள்ள எண்ணம். ஆனால் போஸ்ட்டின் வித்துக்கள் சிறப்பு எண்ணங்களே.எங்களுக்கு அடுத்த மேசையில் ஒரு ஏழை குடும்பம்,கணவன்,மனைவி,இரு குழந்தைகள் சாப்பிட அமர்ந்தார்கள்.அவர் ஆட்டோ ஓட்டுநர் என்று உடையில் இருந்தும் அவர்கள் ஏழ்மை அந்த பெண்ணின் கழுத்தில் இருந்தும் தெரிந்தது. குழந்தைகளுக்கு ஏதோ ஆர்டர் பண்ணப் பட்டு வந்தது.அவை ஆவலுடன் வேகவேகமாக சாப்பிட்டதைக் கணவனும் மனைவியும் பார்த்துப் பரவசப் பட்டுக் கொண்டார்கள்.நான் ஓரப் பார்வையாக அவர்களை பார்த்துக் கொண்டிருந்தேன்.இக்குழந்தைகள் சாப்பிடும் வேகம் பார்த்தால் அவர்கள் அம்மா அப்பாவிற்கு வரும் உணவையும் பங்கு கேட்கும் போல் உள்ளதே,அவரிடம் பர்ஸ் கூட இல்லை போல் தெரிகிறதே என்று சற்றுக் கவலையாக உணர்ந்தேன்.பளிச் என மனதில் ஒரு குரல் ஒலித்தது.அவர்களுக்கு எதுவும் சாப்பிட வர போவதில்லை என.கையில் உள்ள காசில் குழந்தைகளுக்கு மட்டும் ஏதாவது வாங்கித் தர வந்த பெற்றோர்.லேசில் வெல்ல இயலாத உணவு ஆசையை வென்ற இரு ஜீவன்கள்."அம்மா,நீ எப்ப சாப்பிடுவே "என்ற சின்னக் குழந்தையின் குரல்,என் இரவுத் தூக்கத்தைத் தொலைக்கப் பண்ணி விடுமோ என்று யோசித்தவாறே வெளியே வந்தேன்.

ஏற்றத்தாழ்வுகள் நிறைந்த சமூகம்.ஏன்?ஐ.ஐ.டி .யில் இருந்து நாலு வருஷம் படித்து விட்டு வெளியே வருபவருக்கு ஏன் 18 லட்சம் சம்பளம்?கிரிக்கெட் மட்டும் ஏன் உசத்தி?டீமில் உள்ளவர்களுக்கு ஏன் அவ்வளவு பணம்?உன்னிகிருஷ்ணனுக்கு பாட வரும்.பாடுகிறார்.விராட் கோலிக்கு கிரிக்கெட் விளையாட வரும் .விளையாடுகிறார்.அஜித்துக்கு நடிக்க வரும் .நடிக்கிறார்.இன்று பார்த்த மனிதனுக்கு ஆட்டோ ஓட்ட வரும்.ஓட்டுகிறார். அஜித் டிசம்பர் கச்சேரி பாடுவாரா?உன்னிகிருஷ்ணன் ஆட்டோ ஓட்டுவாரா ?அவரவருக்கு வருவதை செய்கிறோம்.software engineer 12 மணி வேலை செய்தால்,ஒரு மெக்கானிக்கும் அதே நேரம் வேலை செய்கிறார்.கேட்டால் படிப்பு ஈட்டும் பணம் என்று கதை சொல்வார்கள்.உனக்குப் படிக்க வரும்.பிளம்பிங் பண்ண வருமா?மெத்தப் படித்தவர்கள், எல்லாம் ,தானே பண்ண வேண்டியதுதானே?படிக்க வந்தது.படித்தோம்.இன்னொருவனுக்கு படிப்பு ஏறவில்லை.வந்ததை செய்கிறான்.வசதி இல்லாமல் படிக்கும் வாய்ப்பை இழந்தவர்கள் எத்தனை பேர் உள்ளார்கள்.ஏன் வசதி இல்லை?சமூகத்துக்கு வந்த புற்று நோயால் அது தடுமாறி,தடம் மாறிப் போனதால்.

சரி,படிப்புக்கு மரியாதை தரவேண்டியதுதான்.அலுவலகத்தில் மணி அடிப்பவருக்கும்,மணி அடித்தால் வந்து கைகட்டி நிற்பவருக்கும்  ஒரே சம்பளம் தர வேண்டாம்.ஆனால் ஏன் இவ்வளவு வித்தியாசம்?ஒரு இடத்தில் ஏன் கோடிகள் குவிய வேண்டும்?ஆட்டோக்காரர்கள் பத்து ரூபாய்க்காக ஏன் தவளை போல் கத்த வேண்டும்?ஏன் விகிதாச்சாரம் இவ்வளவு மோசமாய் உள்ளது?நமக்கு உள்ளது போல் சமூகத்திற்கு,நாட்டிற்கு ஒரு ஆன்மா உள்ளது.சமூகத்தின் ஆன்மா நம் அனைவரிடம் சிக்கி சின்னாபின்னமாகிக் கொண்டுள்ளது.சமூகம் என்ற பெரிய உடலை அழித்துத் தின்றுவரும் புற்று நோய் இந்த ஏற்றத் தாழ்வுகள்.சரியான ட்ரீட்மெண்ட் தரப்பட வேண்டும்.கான்சருக்கு க்ரோசின் போட்டால் சரியாகுமா?எத்தனை நாள்பட்ட கவனிப்பு வேண்டும்.அது போல்தான்.இப்போதெல்லாம் புற்று நோயை முற்றிலும் குணப்படுத்தி விடுகிறார்களாமே ?இன்று சக்திபவனுக்கு சாப்பிட வந்த குடும்பம் என்றாவது,முழுமையாக வயிறார சாப்பிடுமா?இல்லையெனில் தேடி சோறு நிதம் தின்று,பல சின்னஞ் சிறு கதைகள் பேசி,பலர் வாட பல செயல்கள் செய்து அடுத்த தலைமுறைக்கு என வங்கிக் கணக்கில் தேவைக்கு அதிகமாகப் பணம் சேர்க்கும் நாமெல்லாம் தலைகுனிய வேண்டியவர்களே.

ரஞ்ஜனி த்யாகு



MOTHER PROTECTS
இரண்டு வார மனச்சுமை.இன்று பிரசவம் .ஜீ தமிழ் தொலைக்காட்சியில் சரிகமப என்ற இசை நிகழ்ச்சி ஒளிபரப்பாகிறது.நன்றாகப் போகிறது.நேரடியாக விஷயம் தொடுகிறேன்.அதில் ரமணியம்மாள் என்ற மூதாட்டி ஒருவர் பாடிக் கலக்குகிறார்.நிகழ்ச்சி தொடங்கிய நாள் முதல் பாராட்டுகள் எல்லா வழியிலும் வந்து குவிகின்றன.அவர்கள் பின்புலம் அறிந்த பின் மிகுந்த மரியாதை உண்டாகிறது.அவர்கள் சாதனைப் பெண் என்பது சந்தோஷம் தருகிறது.பின் ஏன் எனக்கு மனம் கனக்கிறது?சொல்கிறேன்.

புகழ் ஒரு போதை.மிகுந்த பக்குவத்துடன் கையாளப் பட வேண்டிய ஒன்று.அதிகம் குடித்தால் குடிகாரனுக்கு ஏற்படும் தடுமாற்றம் புகழ் வசப்படும் மனிதனுக்கு உண்டாகும். எளிமையான மனிதர்கள் புகழால் தொலைக்கும்  சில விஷயங்கள், எளிமை,தூக்கம்,சுதந்திரம், பிறரால் அறியப் படாத இருப்பு,ஒரே வார்த்தையில் சொன்னால் நிம்மதி.பிரபலங்கள் யாராவது உண்மை பேசினால் நமக்கு இது விளங்கும்.இல்லை என்றாலும் கைப்புண்ணுக்கு கண்ணாடி தேவையா என்ன?பாவம் ரமணியம்மாள் என்பதே என் மனது கொண்ட சுமை.முதல் பாடல் பாடும் போது, தான் இவ்வளவு பயணிப்போம் என அவர்கள் நினைத்ததாகத் தெரியவில்லை.திறமையை தொலைக்காட்சிகள் ஊக்குவிக்கின்றன.இல்லை என்று சொல்லவில்லை.ஆனால் அவர்கள் டி ஆர் பி (டெலிவிஷன் ரேட்டிங் பாயிண்ட்) ஏற ,இந்த அப்பாவிப் போட்டியாளர்களைப் பயன்படுத்திக் கொள்கிறார்களோ என்றே தோன்றுகிறது.தொலைக்காட்சிசானல்களைத்  தப்பு சொல்ல மாட்டேன்.அவர்கள் ஸ்ட்ரீட் ஸ்மார்ட்டாக இருந்தாக வேண்டும்.வியாபாரிகள் வியாபார தந்திரம் செய்யக் கூடாது என்று வாதிட இயலாது. அந்த அம்மாள்தான் பாவம்.

அந்த ரமணியம்மாளே  வாக்குமூலம் தருகிறார்கள். "நான் வேலைக்கு செல்லும் வழியில் இளைஞர்கள் என்னுடன்  selfie எடுத்துக் கொள்கிறார்கள்,சிலர் காரை நிறுத்திப் பணம் தருகிறார்கள்",என்றெல்லாம்  சென்ற வார ஷோவில் அவர்கள் சொன்ன போது,அவர்களை நிம்மதியாய் விட்டு விடுங்களேன் என்று மனம் அடித்துக் கொண்டது.ஏன் என்றால் உலகம் பொய்  . உலகம் வேண்டுவது பரபரப்பு மட்டுமே.சில நல்ல உள்ளங்கள் உண்டு.அவர்கள் வலக்கை தருவது இடக்கைக்குத் தெரியாதது போல் உதவுபவர்கள்.மற்றது எல்லாம் publicity தான்.அவர்களால் சாலையில் இயல்பாய் முன் போல் நடக்கக் கூட முடியவில்லை.இரண்டு சேலைகளுடன் நிம்மதியாய் இருந்தவரை வாரம் ஒரு புது துணி கொடுத்து ஆசை வயப் படுத்தியாயிற்று.தூக்கம் வராது.நிச்சயம் வராது.அதற்காக ,அவர்கள் போன்ற,நம் போன்ற சாதாரண, ஓரளவு திறமை உள்ள மக்கள் வளரவே கூடாதா என்கிறீர்களா? அப்படி இல்லை.இந்த தற்காலிக வளர்ச்சியும் புகழும் தரும் போதை ,அவர்களைப் புறம் தள்ளி உலகம் தன்  பயணத்தைக் தொடரும் போது இந்த எளிய மனிதர்களுக்கு அதிர்ச்சியும் வலியும் ஏற்படுத்தும்.

இந்தப் புகழ் தற்காலிகமானது என நீ அறிவாயா என்றால்,ஆம்,அறிவேன் என்பதே பதில்.சினிமாவில் கோலோச்சிக் கொண்டிருந்த இதே போன்ற ஒரு பாட்டியின் திக்கற்ற நிலையை சமீபத்தில் படிக்க நேர்ந்தது.ஆனால் தீர்வற்ற பிரச்சினை இதெல்லாம்.நீங்களும் நானும் பேசிக் கொள்ளலாமே தவிர ஏதும் செய்ய இயலாது.ஆனால்,ஒன்று கவனிக்கிறேன்.ஒரு மனிதனின் வளர்ச்சியும் அவன் அடக்கமும்  பெரும்பாலும் நேர்விகிதத்தில் இருக்கின்றன.இருக்க வேண்டும். தொலைகாட்சி நிகழ்ச்சியின் நேர்காணலில் பங்கு பெறும் பல பிரபலங்கள் இதை உறுதி செய்கிறார்கள்.வள்ளுவனும் பாரதியும் பெற்றது போன்ற புகழ்தான்  நிலையானது.அது நம் போன்ற சாமானியர்களுக்கு கஷ்டம்.அதை உணர்ந்து,புகழின்  வசப்பட்டு மயங்காமல் இருப்பின் பிரச்சினை இல்லை.மயங்கி சந்தோஷ எல்லை வரை போனால்,இன்னொரு எல்லையைத் தொட வேண்டிவரும் போது  அடி பலமாக இருக்கும்.ரமணியம்மாளுக்கு இந்த எளிய மனம் மாறாமல் இருக்கட்டும்.வேறென்ன சொல்ல? உடல் அடையும் புகழை உள்ளம் சினிமா படம் போல் வேடிக்கை பார்க்கட்டும்.தொலைக்காட்சி சானல்களும் இன்னும் கொஞ்சம் மிதமாக இருந்தால் நலம்.Simple pendulam போல் extremes க்கு போய் விளையாட அல்லவோ செய்கிறார்கள்! பாவம் மக்கள்.

மனம் ,சுமை இறக்கி இறகு போல் ஆனது.

ரஞ்ஜனி த்யாகு




MOTHER PROTECTS
இது முப்பது வருடக் கதை.கதைக்கு நாயகன்,நாயகி கிடையாது.ஒரு குடும்பமே கதையின் வித்து.தலைப்பு சொல்வது போல் இந்த போஸ்ட்டும் புரிந்து கொள்ளப் படக் கூடிய சாத்தியக் கூறுகள் குறைவே.ஆனாலும் ,என் போல புரியாத மொழியில் பேசிக் கொண்டிருக்கும் யாருக்காவது என்றேனும் உபயோகமாகலாம் என்பதே எழுத காரணம். என் குடும்பம் பற்றி அறியாதவர்களுக்கு......நான் ரஞ்ஜனி .த்யாகு என் husband .எங்கள் முதல் குழந்தை ராகவன்.அவன் தம்பி கார்த்திக்.ராகவன் ஆட்டிஸக் குழந்தை.அவன் வயது 29.ஆட்டிசம் பற்றி பாடம் நடத்த அல்ல இக்கட்டுரை.அதற்கு நல்ல தேர்ச்சி பெற்ற நிபுணர்கள் மருத்துவர்கள் .இருக்கிறார்கள்.வீட்டில் ஒரு குழந்தைக்கு ஆட்டிசம் என்றால் வீட்டின் செயல்பாடுகள் எப்படி இருக்கும் என்பதை எளிமையாகக் கூறுவது கட்டுரையின் நோக்கம்.

ஆட்டிசம்என்பது  குழந்தையின் cognition மிக மோசமாக உள்ள ஒரு நிலை.cognition சரியாக இருப்பின்,ராமாயணமும் புரியும்.Theory of relativity ம் புரியும்.Cognition minus என்றால் எதுவும் எப்படிப் புரிய வேண்டுமோ அப்படிப் புரியாது.அந்தக் கஷ்டம் பாதிக்கப் பட்ட குழந்தையை விட அதன் அம்மா அப்பா rare cases ல் அதன் caretaker க்கே விளங்கும்.Cognition நன்றாக உள்ளதாய் கர்வம் கொண்டுள்ள so called normal people ஆன பெற்றோருக்கு ஏன் என் குழந்தைக்கு இது கூடப் புரியலை என்பது பெரும் அதிர்ச்சியாக இருக்கும்.அதை ஆழ்மனதிற்கு சொல்லி,புரிய வைத்து,மனதை இந்த condition ஐ ஏற்க வைத்து சம நிலை அடைந்து,மனசு என்ற ஆடுகின்ற வஸ்த்துவை உன் மேல் ஒரு கட்டடம் எழும்பப் போகிறது,நீ அஸ்திவாரம் ஆடாதே என்று மிரட்டி,அமைதியாக காலத்தை ஓட்ட வேண்டும்.

சமீப காலமாய் last straw on camel s back என்பது போல சில நிகழ்வுகளை சந்திக்கிறேன்.அது நெருக்கமானவர்கள் கூட அறிந்தும் அறியாமையினாலும் செய்வதைக் காணும் போது ஏன் என் மொழி புரியாமல் போனது அவர்களுக்கு என்று வியக்கிறேன்.மனித இனம் வாழ்வைப் படிக்கும் முன் வண்டி ஓட்டக் கற்றுக் கொண்டு விடுகிறது! நூறு சிறப்புக் குழந்தைகளை,குடும்பங்களையாவது அறிவோம்.You know,there s a cry in the depth of our hearts,which people without a special ear cannot hear? இது ஒரு பெரிய விஷயமா என்று தோன்றலாம்.குழந்தையின் ப்ரீ கே ஜி அட்மிஷனுக்கு தயார் செய்யும் அம்மா,ஐந்தாம் வகுப்பில் இரண்டாவது ரேங்க் வாங்கினதுக்கு குழந்தையை அழ அடிக்கும் பெற்றோர்,ஆறாம் வகுப்பில் Fitjee யில் சேர்க்கும் ambitious பெற்றோர்,ஐ ஐ டி தவிர இந்தியாவில் கல்லூரி இல்லை போல் ரிசல்ட் அன்று தூக்கம் தொலைக்கும் குடும்பங்கள்,அப்படியே குழந்தைகள் நாலு வருஷம் படித்து முடித்தாலும் முதல் நாள் campus interview ல் வேலை கிடைக்காவிட்டால்,ஒரு மாதம் பையன் சும்மா இருந்தால் சுனாமி நுழைந்தது போலாகும் வீடுகள் ,கல்யாண மார்க்கெட்டில் விலை போக முக்கியமாகப் பெறப் படும் மாஸ்டர்ஸ் டிகிரி வைத்துள்ள குழந்தைகளின் பெற்றோர்,அனைத்துக்கும் சிகரம் வைத்தார் போல் தன் பேரனோ பேத்தியோ சிறப்புக் குழந்தை என அறிந்த முதியவர்கள் ஆகியோருக்காவது இது பெரிய விஷயமே.நான் அப்படித்தான் நினைக்கிறேன்.வாழ்வு இரு கோடுகள் தத்துவமே.எல்லாருக்கும் ஒன்று சொல்ல விருப்பம்.

இந்தக் குழந்தைகளால் குடும்பங்கள் ஒரு மிதவாழ்வுக்கு பழகிவிடுகின்றன.அதீதமான உணர்வுப் பரிமாறல்கள் இருப்பதில்லை.கையளவு உள்ள இதயத்தில் முக்கியமான இடம் இக்குழந்தைகளால் ஆக்ரமிக்கப் பட்டுள்ளதால்,மற்ற அனைத்தும் அதை விட சிறிதாகவே தெரியும்.அப்படியெனில் யாரும் அவசியம் இல்லை என்று பொருள் கொள்ளக் கூடாது.இக்குழந்தையைச் சுற்றித்தான் எங்கள் உலகம் சுழலும்.வேறு மாதிரி இருக்க முடியாது.அதனால் நான் இவர்களுக்குத் தேவை இல்லையோ என்ற சந்தேகம் கொள்பவர்கள் எங்களால் தரப்படும் எந்த சமாதானத்தையும் ஏற்க முடிவதில்லை.அவளுக்கு ராகவன் ஒரு சாக்கு என்று சொல்பவர்கள்தான் அதிகம்.எனக்கு லேசான வருத்தம் வருவதுண்டு.ஆனால் கோபம் இல்லை.கோபங்கள் மறைந்து 29 ஆண்டுகள் ஆயின.உண்மை. பெரிய அழுத்தம் சுமப்பதாய் பொய் சொல்ல மாட்டேன்.ஆனால்,வேறு எந்த pressure ம் எங்கள் போன்ற பெற்றோருக்கு additional pressure தான்.சந்தேகம் இல்லாமல்.பக்கத்து வீட்டு ராமநாதன் சனிக்கிழமை ஆபீஸ் போகலையா,குழந்தைகளுக்கும் மனைவிக்கும் டிரைவர் வேலையா பார்க்கிறான் என்றால் இல்லைதான்.ஆனால் ராமநாதன் மனைவி அவர் நகர்ந்ததும் ஜோல்னா பையை மாட்டிக் கொண்டு பாண்டிபஜார் போகலாம்.வெளி உலகத்துடன் தொடர்பு கொள்ளலாம்,காத்து வாங்கலாம்.ராமநாதன் குழந்தை பிஸ்ஸா சாப்பிட்டு வரும்.எங்கள் குழந்தை சாப்பாட்டு கிண்ணத்தைத் தூக்கி வந்து பசி எனக் காட்டும்.எங்கள் கூரை கீழேயே வசித்தாலன்றி என் மொழி புரிவது கடினமே.

ஒவ்வொரு நாளும் வேறானது.சிறப்புப் பள்ளிகளில் பெற்றோரை இவன் அம்மா அப்பா என்றே conscious ஆகக் குறிப்பிடுவார்கள்.ராகவனை ஒட்டி என் நாள்களில்,செயல்களில் மாற்றங்கள் இருப்பின் அது ஏன் யாருக்கும் புரியவில்லை?என் மொழி வேறா?குடும்பத்தினரே ஜாலியா இரு என்கிறார்கள்.எது ஜாலியின் டெபினிஷன்?ராகவனுக்கு வருத்தம்,அழுத்தம் புரியாது.அதனாலேயே நான் நித்ய ஜாலிதான் என்று சொல்லி ஆயிற்று.ஒரு முறை அல்ல.பல முறை.அதிகப்படியான excitements ம் இக்குழந்தைகளுக்குப் புரியாது. எங்கள் மூவருக்குமே அதுவே பழகிப் போனது.Nothing excites greatly.அதில் தவறென்ன? என்னுடன் தொடர்பில் உள்ள அனைவருக்கும் சொல்லி விட்டேன்.உங்களுடனான என் உறவு வேறு.எங்கள் வித்தியாசமான வாழ்க்கை முறை வேறு என்று.வாழ்வு ஒரு சதுரங்கம்.அவரவருக்கு ஒரு இடம்.எனக்கு குழப்பம் இல்லை.குழப்பிக் கொள்ளவும் கூடாது.அதனால் சில நேரம் மௌனம் காக்க வேண்டிவருகிறது.என் மொழி புரியாவிட்டால் பரவாயில்லை.என்னை அறிந்தவர்களுக்கு என் மௌனமுமா புரியாது?

ரஞ்ஜனி த்யாகு



MOTHER PROTECTS
இரவின் மடியில் இருக்கும் ஒருவன் எப்படி இருப்பான் இருக்க வேண்டும்?அமைதி.மௌனம்.பேச்சில்லை.அசைவில்லை.எல்லா ஜீவராசிகளும் உறங்குகின்றன.தூங்கா பிராணிகள் உண்டு என்று கூகிள் தேடல் செய்து கண்டறிய வேண்டாம்.பொதுவாகச் சொல்கிறேன்.நல்லவன் , அல்லாதவன் எல்லாருக்கும் தூக்கம் பொது.காலை முதல் சாவி கொடுக்கப் பட்ட பொம்மை போல ஓடி கதிரவன் மேற்கே மறையும் நேரம் வேகங்கள் குறைகின்றன.கொஞ்சம் கொஞ்சமாய் ஒடுங்கி,இரவின் மடி தேடி,தலை சாய்க்கிறோம்.நித்ரா தேவி நம்மை ஆட்கொள்கிறாள்.உறக்கம் இறப்பு இரண்டையும் ஒப்பிடுகிறார் திருவள்ளுவர்.ஆழ்ந்த உறக்கம் இறப்புக்கு சமம்தான்.ஒன்று வாழ்வின் சலனங்களை நிரந்தரமாய் முடித்து வைக்கிறது.மற்றது தற்காலிகமாய்த் தள்ளி வைக்கிறது.அவ்வளவே வித்தியாசம்.

உலகில் பரீட்சைக்கும் கல்யாணத்திற்கும் வேலைக்கும் பொருள் ஈட்டவும் இன்னும் எல்லாவற்றிற்கும் எத்துணை தூரம் தயார்ப் படுத்திக் கொள்ள வேண்டுமோ அத்துணை தூரம் தூங்கவும் preparation தேவையாகிறது.எத்தனை பேர் படுக்கையை முகர்ந்தால் தூங்குகிறார்கள்?எளிமையான உழைப்பாளிகள் குழந்தைகள் என ஒரு சிறு பட்டியல் உண்டுதான்.இங்கே குறிப்பிடுவது மன சலனங்களையே.நாம் மிக அமைதியாக செலவிடும் நாள் நல்ல உறக்கம் தருகிறது.அதனாலேயே உறங்கும் முன் செய்யலாம்,செய்ய வேண்டும் என பெரியோர்கள்,மருத்துவர்கள் சில செயல்களைப் பரிந்துரைக்கிறார்கள். போஸ்ட் பௌதிகத் தூக்கம் பற்றியதல்ல.

மனிதர்களின் பல நாட்கள் தேவர்களின் ஒரு நாள் என்று ஏதோ கணக்குகள் எல்லாம் படிக்கிறோம்.அது போல மனித வாழ்வு நூறு வருஷங்கள் ஆனால்,ஐம்பது வயது வரை நம் பகல்.ஐம்பது கடந்தவர்கள் இரவின் மடியில் உள்ளோம்.இரவு தொடங்கி விட்டது எனில் எப்போது வேண்டுமானால் தூக்கம் நம்மை அணைக்கும். அதற்கு தயாராக வேண்டும்.நல்ல முறையில் பகல் பொழுது முழுதும் செலவிட்டிருந்தால்,அதுவும் இயல்பாக நிகழ்ந்திருந்தால் இரவு அமைதியாகத் தூங்க முடியுமா என்ற யோசனை வராது.தூக்கமும் தானாக வரும்.சரி,பகல் பொழுது நாம் அறியாமலேயே வேகமாகக் கடந்து விட்டது.யாரோ கெடுத்து விட்டார்கள்,நாமே மெத்தனமாகக் கெடுத்துக் கொண்டோம் என்றால் கூட அந்தி சாயும் நேரம் , விழிப்படையலாம்.நிதானப் படலாம்.

பௌதிக உறக்கத்துக்கே எளிமையான இரவு உணவு நல்லது என்கிறோம்,இரவு உடை அணிகிறோம்,கனமான நினைவுகள் விலக்க வேண்டும் என்கிறோம்,த்யானம் செய்து விட்டு உறங்கப் போவது நல்லது என்கிறோம்.அப்போது உண்மை உறக்கத்துக்கு?கொஞ்சம் கொஞ்சமாக விட்டு விடலாமே,உணவு ஆசையை,உடை ஆசையை,வன்மங்களை,நான் நடத்துகிறேன் என்ற பரிதாபகரமான தவறான எண்ணத்தை,நான் என்று நினைத்துக் கொண்டிருக்கும் ........எப்படி சொல்வது,இந்த உருவத்தின் மீது கொண்டுள்ள விலக்க இயலாத பற்றை,கழிவிரக்கத்தை,பயத்தை, விட இயன்ற எல்லாவற்றையும்தான். இந்த நாளை வாழ்ந்து விட்டேன் என த்ருப்தி தருமாறு ஒரு நாளை வாழ்ந்தால்,மறுநாள் விடியல் போனஸ் ஆக தெரியும்.எல்லா நாட்களும் ஒன்றா வேறா?24 மணி நேரம்,காலை இரவு இரண்டும் தினம் வரும் என்று யோசித்தால் அனைத்து நாட்களும் ஒன்றே.

ஆனால் ஒரு நாள் என்பதன் பொருள் வேறு.ஒரே ஒரு முறை பயன்படப் போகும் ஒரு பொருளுக்கு மரியாதை தேவையா,இல்லையா?யூஸ் அண்ட் த்ரோ பொருளுக்கு குறைந்த மரியாதை போதும் என்பது ஒரு வாதம்.ஆனால் அது சரியில்லை.ஒரே தடவை பயன்படுத்தப் படுவதால் அது மிகவும் உயர்ந்தது என்பதே உண்மை.ஒவ்வொரு நாளும்,ஒவ்வொரு வாழ்வும் அத்துணை முக்கியம் பெறுகிறது.எது பிணைக்கிறது?வாழ்வின் மேல் உள்ள ஆசை.அதை முற்றிலும் நீக்கிக் கொள்ள முடியாதோ என்னவோ?ஆனால் சிறிது விலகி நின்று பார்க்க முயலலாம்.பண்ண வேண்டும்.நாம் விரும்பினாலும் இல்லாவிட்டாலும் நிகழும் என்றறிந்த ஒன்றல்லவா? இரவின் மடி ஆசைகளை ஏக்கங்களை சில சமயம் அதிகம் ஆக்கலாம்.நாம் சந்தோஷம் என நினைத்த ஒன்றின் தேவையே இல்லை என்பது அதிக நிம்மதி.

சென்ற வாரம் பட்ட மன அழுத்தங்கள் ரொம்பவும் அதிகம்.அன்றில் இருந்து இரவின் மடியில் என்ற தலைப்பு மன அரங்கில் ஆடுகிறது. பகலின் பிடியில் உள்ளவரும் யோசிக்கவே வேண்டும்.6 மணி வரை பகல் என்றாலும்,6.01க்கு இரவு வந்துவிடுகிறதே! விலகல் வருந்த வேண்டிய விஷயம் அல்ல.உண்மையில் கட்டுக்களில் இருந்து பெரும் விடுதலை.பெறும் என்று எழுத நினைத்தேன்.பெரும் என்று டைப் ஆகி உண்மை தானாக வெளிவந்தது பார்த்தீர்களா? சாதாரணமாக நினைத்துப் பார்த்தாலும்,இன்றைய வேலைகள் முடிந்தன,தூங்கப் போகிறேன் என்பது மனதுக்கு எத்தனை லேசாக உள்ளது.ஆனால் நம் படுக்கையை நாம் விரித்துக் கொள்ள வேண்டும்.யாரோ மெத்தை விரித்து ரெடியாக வைப்பது எல்லாம்,மறு நாள் ஓட வேண்டுமே என சலித்துக் கொண்டே தினம் தூங்கும் Quality சற்றும் இல்லாத தூக்கத்திற்கு வேண்டுமானால் சரி.ஏற்கெனவே குளிர்,மழை,சோம்பல் உண்டாக்கும் வானிலை.பகல் சூரியன் என்று பேசி இருக்கலாம்.ஆனால் நான் இரவின் மடி வந்து ஐந்து ஆண்டுகள் சென்றதால்,நல்ல உறக்கத்துக்கு ஆயத்தம் செய்யவே விருப்பம்.ஆயத்தம் செய்ய துவங்கி  விட்டதால் தூக்கம் என்னிஷ்டமா என்ன? எதுவும் அறியாத,அறிய முடியாத இறைவன் கை விளையாட்டு பொம்மைகள் அல்லவோ நாம்?

ரஞ்ஜனி த்யாகு



Mother protects 
உங்களுக்கு திண்ணப்பனைத் தெரியுமா?
தெரியாது.உனக்கு?
எனக்கும் தெரியாது.
கண்ணப்ப நாயனாரை?
நம் யாருக்குத்தான் தெரியாது.!
திண்ணப்பனை,கண்ணப்ப நாயனாராக்கியது எது? ஏன் எல்லா திண்ணப்பனும்  நாயனாராகவில்லை?ஏதோ ஒன்று வித்தியாசம்.பக்தியா?அது எல்லோருக்கும் உள்ளது.அல்லது இருப்பதாக சொல்லிக் கொள்கிறோம்.காட்டிக் கொள்கிறோம்.பின்?அவனிடம் இருக்கும் எல்லாம் நம்மிடமும் இருந்திருக்கலாம்.ஆனால் அவனைத் தனிமைப் படுத்தி உயரத்தில் தூக்கி வைத்தது,நம்மிடம் நிறைந்து உள்ள ஒன்று அவனிடம் இல்லாதிருந்ததே.அது என்ன?நான் இன்னும் ஒரு பத்தி எழுதும்  வரை யோசியுங்கள்.பிறகு சேர்ந்து யோசிப்போம்.முதல் வேடன் கண்ணப்ப நாயனார்.அடுத்து தலைப்பின் நாயகன்,இரண்டாவது வேடன், குகன்.

குகனொடும் ஐவரானோம் என்று எம்பிரான் வாக்கால் தழுவ பட்ட,(physical   ஆகவும்தான்) பேறு பெற்ற  ஸ்ருங்கிபேரபுரத்தரசன் குகன்.பரந்தாமனிடம் கொண்ட பேரன்பினால் உண்மை அந்தணனான குகன் என்று குறிப்பிடப்படும் குகன்.கண்ணப்ப நாயனாரும் குகனும் ஏன் ஒரே ஜாதி?வேட்டுவர் குலத்தை சொல்லவில்லை.ஏன் உயர்ந்தவர்கள்?என்ன ஒற்றுமை அவர்களுக்குள்?என்ன வேற்றுமை நமக்கும் அவர்களுக்கும்?

உலகம் முழுவதும் கொடுக்கல் வாங்கலையே அடிப்படையாய்க் கொண்டு நடக்கிறது.பழைய காலத்தில் பண்டமாற்று முறை இருந்தது.பின் பணம் புழக்கத்தில் வந்தது.பணம் கொடுத்தால் வாங்கக் கூடிய பொருள்கள் பெருகின.என்ன தப்பான புரிதல் வந்துவிட்டது என்றால்,எதையும் வாங்க முடியும்,அதற்கு சமமான ஏதோ ஒன்றைக் கொடுப்பின் என்ற நினைப்பு நமக்கு வந்துவிட்டது.பணத்திற்கும் பணத்தால் வாங்கும் பொருளுக்கும் இது சரிவரலாம்.ஆனால் பணம் கொடுத்து வாங்க இயலாத நிம்மதி,சந்தோஷம் ,நேரம்,அன்பு ,நட்பு எத்தனையோ உள்ளதல்லவா?அவற்றை வாங்க என்ன செய்வது? சொல்லவா?கொடுக்க மட்டும் செய்வது.எடுத்துக் கொள்ளும் எண்ணம் சற்றும் அற்றுக் கொடுப்பது.உடம்பின் ஒவ்வொரு அணுவிலும்,என்ன கிடைக்கும் என்ற எதிர்பார்ப்பு துளியும் இல்லாமல் தருவது.இதையே வேடர்கள் இருவரும் செய்தார்கள்.பெறற்கரிய பேறு பெற்றார்கள்.

சிவபெருமானிடம் அன்புமயமானவர் திண்ணனார்.அவர் செயல்கள் எல்லாம் தனக்கினியன என்கிறார் சிவபெருமான். அன்பே சிவம்.பெருமான் அன்பெனும் பிடியில் அகப்படும் மலை.அவனை அடைய செய்யப்படும் எல்லா கர்மங்களும் அன்பு வழிக்குப் பிறகே.பெருமான் சிரசில் உள்ள பூக்களை செருப்பால் நீக்குகிறாராம்.அது ஆண்டவனுக்கு குமரன் மலரடியைக் காட்டிலும் இனிமையாக உள்ளதாம்.திண்ணப்பன் கூறும் அன்பு மொழிகள் முனிவர்களுடைய வேதம்,மந்திரம் முதலியவற்றிலும் இனிமையாக உள்ளதாம். சாதாரண வாழ்வா அது?அவசரமாய் எழுத?சிவபெருமான் திருக்கண்ணில் உதிரம் பெருக தனது வலக்கண்ணை அனாயாசமாய் அகழ்ந்து ஸ்வாமியின் கண் உள்ள இடத்தில் வைக்கிறார்.இப்போது மற்ற கண்ணில் ரத்தம் வருகிறது.திண்ணப்பருக்கு அவனிடம் அன்பைக் கொடுக்க மட்டுமே தெரிந்தது.க்ஷண நேரம் கூட யோசிக்கவில்லை.அவர் கொண்டது பேரன்பு.தன்னை மேல்மனத்திற்கு கொண்டு வந்து இந்தக் கண்ணையும் இழந்தால் என்னாவேன் என்று பேரம் பேச முடியாத அன்பு. கொடுத்தார்.ஆட்கொள்ளப் பட்டார்.கண்ணப்பரானார்.

குகனுடையதும் எதிர்பார்ப்பற்ற தூய அன்பு.அன்பிற்காக மட்டும் அன்பு செய்தவன் குகன். பெறுவதை யோசிக்காதது தூய்மை அடைகிறது.வலிமை அடைகிறது.அது விளங்க காலம் ஆகும்.கொடுக்க மட்டும் ஜனித்த பிறவிகள் உண்டு.கர்ணன் போல்.கொடுக்க மட்டும் பழகிக் கொண்டால் நிம்மதி சந்தோஷம் கட்டாயம் வரும்.உயர்நிலை வரும்.ஆனால் அது தேவகுணம்.அடைய முயன்றால் நல்லது. வேடர்கள் இருவரும் நேற்று ரொம்ப நேரம் பாடம் சொன்னார்கள். உலகில் இந்த Bhavam பார்ப்பது அபூர்வம்.இறைவன் பக்தன், குரு சிஷ்யன், அரிய நண்பர்கள்,இன்னும் அரிய தாய் சேய் -----தவிர மற்ற தொடர்புகளில் சாத்தியக்கூறுகள் குறைவு.கோடியில் ஒரு மனிதன் பிறக்கலாம்.வேடர்கள் இருவரும் கோடியில் இருவர்தானே ! ஒருவித Heaviness உணர்கிறேன்.மறுபடி பேசலாம்.

ரஞ்ஜனி த்யாகு



MOTHER  PROTECTS
பல நூறாண்டுகள் அடிமைப் படுத்தப்பட்ட இந்தியாவில் விடுதலைப் புரட்சி வெடித்தது.அதற்கான விதையை ஓரிருவர் போட அது விருட்சமாகி,வனமாகி பிரிட்டிஷாரை திரும்பிப் பார்க்காது ஓட வைத்தது.ஆங்கிலேயர்களிடம் இருந்து நல்லன,அல்லாதன பலவற்றை எடுத்துக் கொண்டோம்.பெண்களை பொருள் போல் பார்ப்பதை மட்டும் ஆதி காலம் தொட்டு மாற்றிக் கொள்ள நம்மால் முடியாது போயிற்று.எதற்கும் ஒரு வரம்பு உண்டு.வரம்புகள் மீறப் பட்டால் புரட்சி வெடிக்கும்.செய்யாத தவறுக்கு சிறைவாசம் அனுபவிக்கும் கைதி போல அடிமைகளாய் நடத்தப் பட்ட பெண்கள், உயிருக்கும்,ஆத்மாவிற்கும் பால் கிடையாது என்பதை பாரத சமூகம் புரிந்து கொள்ளாவிடின் புரிய வைப்பது அவசியம் என்று உணர ஆரம்பித்ததே பெண்விடுதலைப் புரட்சியின் ஆரம்பம்.இது தேவையா,நல்லதா,இன்றைய பெண்கள் நடந்து கொள்ளும் முறை,நோக்கம் வெற்றி பெற உதவப் போகிறதா?

பெண்கள் தாம் ஆண்களை விடக் குறைந்து விடவில்லை என்பதை,உடை,கல்வி,செய்யும் வேலை,வகிக்கும் பதவி,இப்படிப் பல வழிகளில் வெளியிட தொடங்கி சில ஆண்டுகள் ஆயிற்று.ஆனாலும் அவர்களை நல்ல பெண்கள் பட்டியலில் சேர்க்க பலர் தயாராயில்லை.உடை அணிவதை எடுத்துக் கொள்வோம்.ஆண்கள் உடைகளை,குறைவான உடைகளை அணிவதன் மூலம் " பார் உனக்கும் எனக்கும் என்ன வித்தியாசம்? " என்று கேட்கிறார்கள்.நான் அடிக்கடி யோசிப்பதுண்டு.உடைமாற்றம் முழு மாற்றமல்ல என்று பெண்களுக்கு யார் சொல்வது என.ஆனால் அவர்கள் கண்ணோட்டத்தில் பாருங்கள்.இப்போ ஒரு அம்மன் படம் வரைகிறோம்.அது சரஸ்வதியா துர்கையா என்று கேட்டால் உங்களுக்கும் தெரியாது.எனக்கும் தெரியாது. நாம் அந்த தெய்வங்களை தரிசித்ததில்லை.அந்த அம்மன் கையில் வீணை வரைந்தால் சரஸ்வதி.சூலம் வரைந்தால் துர்கை.சரிதானே? அது போல முதலில் ,வெகு விரைவில் உணரும் புலன் கண் என்பதால் ,முதல் செய்தியைக் கண்ணால் பார்க்கும் உடைவழி அனுப்பும் ஆயத்தம் ஜீன்சும் டீ ஷர்ட்டும்.என்ன தவறு?

இந்த விஷயத்திற்கு சில ஆழம் செறிந்த சூட்சுமக் காரணங்களை ஆராய்வோம்.நான்கு நிலைகளில் ஒரு செய்தி உணரப் படுகிறது.Physical ,Emotional ,Mental ,Psychological என்பவை அந்த நிலைகள்.குருக்ஷேத்திர யுத்தத்தில் பகவான் தேரை பாண்டவ கௌரவ சேனைகளுக்கிடை கொண்டு நிறுத்துகிறார்.முதலில் அர்ஜுனன் உணர்வது physical disgust .ஆயாசம்.அதன்பிறகு உணர்வதே என் சுற்றத்தாரல்லவோ இவர்கள் என்ற உணர்ச்சி மேலீடு.நம் சுதந்திரப் போராட்ட வரலாறு சொல்வதும் இதேதான்.முதலில் என் நாடாகட்டும்.அது போலவே வெளிப்பார்வைக்கு  முதலில் என் உடல் என் சொந்தம் என்பதைத் தெளிவுபடுத்தவே உடை மாற்றம்.அதை மற்றவருக்குப் புரியவைப்பது ஒருபுறம் இருக்கட்டும்.தாங்களே உணர்ந்து கொள்ளவும் அநேகப் பெண்களுக்கு உடை மாற்றம் தேவைப் படுகிறது.மிகத்தெளிவாக இருப்பின்,இதைத் தாண்டி அடுத்தது யோசிக்க இயலும்.சவுகரியங்களுக்காக மட்டும் உடை அணிபவர்களை விவாதத்திற்கு உட்படுத்தவில்லை.

திடீரென இந்தத் தலைப்பில் எழுத காரணம் உண்டு.நேற்று நீயா நானா என்ற நிகழ்ச்சி தொலைக்காட்சியில் பார்த்தேன்.பெண்கள் இரு பிரிவினராகப் பிரிந்து பேசினார்கள்.அத்தனை பெண்களுமா ஏதோ பிரச்சினை கூறுவார்கள்?அவர்களில் வெளிப்பார்வைக்கு மிக தைரியமாய்த் தென்பட்டவரே அதிகம். நான் இந்த ரீதியில் போஸ்ட் எழுதினதற்கு என் நண்பர் ஒருவர் கூறினார்,இப்போது எல்லாம் மாறி விட்டது.ஆண் சமூகம் புரிந்து கொள்ள ஆரம்பித்து விட்டது என்று.அவர் மனைவி இந்த வாக்குமூலம் தந்தால் அன்றி என்னால் நம்ப முடியாது.உனக்கு எல்லா சுதந்திரமும் நான் தந்துள்ளேன் என்பதெல்லாம் இப்போது out of portion பேச்சு.சுதந்திரம் பெண்களிடம் உள்ளது.அதை இவர்கள் என்ன தருவது.ஆங்கிலேயன் பாரதமாதாவை அடிமையாக்கினது போல் உன் வீட்டுப் பெண்ணை அடிமை கொள்ள நினைக்காது இன்னொரு உயிர் என நினை.போதும். Perfect Dignity உடன் நடத்தப் பட்டால் அதை உணரும் திறன் இல்லா மூடப் பிறவி அல்ல அவள்.கணவன் வாழ்வு,அவன் குழந்தைகள் வாழ்வு,அவன் பெற்றோர் வாழ்வு என ஏகப்பட்ட பேர் வாழ்விற்கு பொறுப்பேற்றுக் கொள்ள வேண்டும்.அவள் நேரத்தை,வாழ்வை நாங்கள் நிர்ணயிப்போம் என்ற மெத்தனப் போக்கிற்கு பெண்கள் தரும் அடியே முறிந்த திருமணங்கள்.விவாகரத்துகள்.அதிகரிக்கும் முதிர்கன்னிகள்.

இந்தப் போராட்டம் இன்னும் தீவிரப் படும். ஒரு தொடக்கூடாத எல்லையைத் தொட்டு நிலைப்படலாம்.ஆனால் இந்தியக் கலாச்சாரம் பெண்களை எப்போதும் பற்றி உள்ளது.வெகுசிலர் பாதை தவறலாம்.பெரும்பாலோர் மனதளவிலும் தவறுவதில்லை.பெண்களின் முதல் எதிரி இன்னொரு பெண்.அது ஒரு சமூக அவலம்.வெற்றி பெரும் ஒவ்வொரு ஆணின் பின் ஒரு பெண் இருக்கிறாள் என்பது பொது வழக்கு.ஆனால் என் அகராதி படி,ஒரு பெண் வெற்றி பெற வேண்டுமெனில் அவள் பின் ஒரு நல்ல ஆண்மகன் உள்ளான்.ஒரு புரிந்து கொள்ளும் குடும்பம் உள்ளது.இன்று உள்ள சாதனைப் பெண்கள் சிலரை எடுத்துக் கொள்ளுங்கள்.மாமியாருடன் கிளம்பும் வரை உரிமைப் போராட்டம் நடத்திவிட்டு (எதற்கு,சிக்கிக் கொண்டுள்ளவன் அவர்கள் பிள்ளையா,இவள் கணவனா என்ற பேருண்மையைக் கண்டறியத்தான்) மைக் பிடித்தால் பாட வருமா,கல்லூரியில் டீச்சரானால் கணக்கு சரியாக சொல்லிக் கொடுக்க முடியுமா எந்த சாதாரண வேலையாயினும் ரிதம் தப்பாதா ? என் கல்லூரித் தோழிகள் தமிழ்நாடு மின்சாரவாரியத்தில் பெரும் பதவிகளில் இருப்பதாக வாட்சப் செய்தி வந்தது.மிகவும் சந்தோஷமான செய்தி. வீட்டில் உள்ளவர்கள் அவர்களுக்கு வடை சுட தெரியுமா என்பதையே யோசித்துக் கொண்டிருந்தால் விமோச்சனம் இல்லை.அதற்காக வடையை வட்டமாக செய்யத் தெரியாதவர்கள் வெளியில் போய் வேலை செய்யத்தான் வேணும் என்பதும் இல்லை.

Perversion ன் உச்சமாக இன்னொரு செய்தி வந்தது.ஒரு பையன் ஒரு சக மாணவியிடம் propose செய்கிறான்.அவள் தனக்குள்ள career ambitions பற்றிக் கூறி மறுக்கிறாள்.காலம் ஓடுகிறது.அவளை ஐந்து வருஷங்களுக்குப் பின் பார்க்கிறான்.அப்போது அவள் நிர்வாணமாக நிற்கும் தன் குழந்தைக்கு உடை அணிவித்துக் கொண்டிருக்கிறாள்.(Decent ஆக எழுதி உள்ளேன்.)ஊகிக்க முடிந்தவர் ஊகித்துக் கொள்ளுங்கள்.career ambition என்று அதை arrow போட்டு அந்தப் பையன் நகைப்பதாக அந்தக் குறும்படம் முடிகிறது.வெட்கப் பட வேண்டியது அவனா அவளா? பெண் வெளிவர இதைவிட சிறப்பான நேரம் உண்டா?வீட்டுக்குள் பெண்ணைப் பூட்டி வைத்த விந்தை மனிதர் தலை கவிழும் நேரம்.என்ன எல்லாப் புரட்சியும் போல வரவர momentum gain பண்ணுகிறது.அபாய எல்லையை எட்டும்.எட்டட்டும்.முடிவுக்கும் வரும்.வாழ்க்கைச் சக்கரம் சுற்றும்.நாம் எல்லாவற்றையும் பார்க்க முடியாது.நம் சந்ததி பார்க்கட்டும்.ஆணும் பெண்ணும் சமமான சமுதாயம் உருவாகட்டும்.

ரஞ்ஜனி த்யாகு


MOTHER PROTECTS
தஞ்சாவூரின் தலையாட்டி பொம்மைகள் பிரசித்தம்.மிக அழகாகத் தலையை இப்படியும் அப்படியும் ஆட்டும்.சிவப்பு கலரில் எங்கள் வீட்டில் மூன்று தலையாட்டி பொம்மைகள் உண்டு.வேகமாக ஆட்டி விட்டால் வேகமாய் ஆடும்.இல்லை என்றால் நாம் சொன்ன வேகத்திற்கு ஆடும்.ஆனால் விழவே செய்யாது.கீழே குண்டாக மேலேயும் குண்டுதான் அனால் சற்றுக் குறைவான குண்டு.அணுகுண்டு போடப்பட்ட ஜப்பான் தன்  நிலைக்கு மீண்டாற்  போல மறுபடி தன்னிலை அடையும்.இந்த பொம்மைகள் சிறு வயது முதலே என்னிடம் பேசுகின்றன.அவற்றிற்கு பாகுபாடில்லை.உங்களுடனும் பேசும்.உற்றுக் கேட்கும் யாருடனும் பேசும்.I have been greatly fascinated by these dolls. அவை ஏதோ செய்தி சொல்ல வருவது எனக்கும் அதற்கும் புரியும்.

நம்மை என்ன பண்ணினாலும்,மனிதர்களோ,சூழ்நிலைகளோ மறுபடி நம் இயல்பு நிலைக்குத் திரும்ப முடியும் என்பது அவை தரும் முதல் செய்தி.நாம் ஆட்டம் காண யார் காரணமானாலும் இயல்பு நிலை அடைவது நம் கையில்தான் என்பது.தஞ்சாவூர் பொம்மையை ஆட்டி வேடிக்கை பார்ப்பவர் யாரேனும் அதை நிறுத்த பார்க்கிறார்களா?சும்மா போகிற போக்கில் அதை சிலர் ஆட்டுவார்கள்.சிலர் அது ஆடுவதை ரசிக்க ஆட்டுவார்கள்.அதெல்லாம் அது யோசிப்பதில்லை. "நீ ஆட்டிக்கோ .ஆடுகிறேன்.ஆனால் விழப் போகிறேன் என்று எண்ணினால்,நீதான் முட்டாள்.ஆடிய சுவடு கூட இன்றி நின்று விடுவேன் ".சிம்பிள்.இந்த வாழ்க்கை செய்திதான் எனக்கு இத்தனை நாள் பிடித்தது.புரிந்தது.

எல்லாம் பழையன கழிதல் ,புதியன புகுதல்.தலைமுறை மாற்றங்கள்.பொம்மைக்கு Generation Gap உண்டா?ஏன் இல்லை? நேற்று வீட்டிற்கு வந்த பொம்மையிடம் ,அதை ஸ்லாகித்துப் பேச, அது இந்தக்கால இளைஞர்கள் போல என் எண்ணம் மாற்றம் காண வேண்டிய நேரம் வந்துவிட்டதை சொல்லிற்று.பொம்மைக்கு தலைமுறை இடைவெளி என்று நான் குறிப்பிடுவது,ஏதோ வித்தியாசமாக எழுத வேண்டும் என்பதற்காக இல்லை.உண்மை.பொம்மை செய்யும் கலைஞன்,சிற்பி ஆகியோரின் consciousness அந்தந்தப் படைப்பிற்குள் செல்கிறது.கலைஞனின் எண்ணம் படைப்பின் உயிர்.ஒரு தாத்தா,அப்பா,மகன் என்று மூன்று தலைமுறைகள் பொம்மை செய்தால் பொம்மைகளும் மூன்று தலைமுறை காண்கிறது என்று அர்த்தம்.


"ஒரு கன்னத்தில் அடித்தால் மறு கன்னத்தைக் காட்டு" என்பது 2000வருடங்களாக   நமக்களிக்கப் பட்ட பாடம். "ஆமாம் போடு, தலையாட்டு,யார் என்ன செய்தாலும் சரி சரி என்று கூறப் பழகிக் கொள் .ஆனால் உறுதியாக இரு "என்பது தாத்தா கால பொம்மை சொன்ன பாடம்.நேற்று வீடு வந்த பொம்மை தலையாட்டுவது வேறு பொருளில்.அது "மாட்டேன்" என்று சொல்கிறது."பிடிக்காத விஷயத்திற்கெல்லாம்"நோ"சொல்,சொல்லி விட்டு குற்ற உணர்வற்று அசையாத மனத்துடன் இரு" என்று சொல்கிறது."ஆட்டுவிக்கும் உனக்குப் பிடித்ததெல்லாம் எனக்கும் பிடிக்கும்,என்றாவது சரி சொல்வேன் அல்லது வீழ்ந்து போவேன் என நினைக்காதே ,என் வாழ்வும் இருப்பும் நான் நிர்ணயிக்க வேண்டியது,தள்ளி நின்று கொள்" என்கிறது.ஆமாம், இன்று தலையாட்டி பொம்மையுடனா குழந்தைகள் விளையாடுகின்றன?அவை showcase ல் தள்ளியே நிற்கின்றன.குழந்தைகள் விளையாடத்தான் பல விலைகளில் மொபைல் உள்ளதே?

ஆனால் ஒரு சிறு நெருடல் எனக்கு.பொம்மை தலையாட்டலில் நோ என்பதே செய்தி என்று உணர்ந்தவர்கள் அந்தக் காலத்திலும் உண்டு.இந்த நூற்றாண்டிலும் பொம்மை எல்லோருக்கும் தலையாட்டச் சொல்கிறதாக்கும் என்று ஆயாசத்துடன் தலையாட்டுபவர்கள் உண்டு.எப்படியாயினும் தன்னிலையை அடையும் வரை சரிதான்.ஸ்வபாவங்கள் மாறாது.வாசனைகள்.கரு உருக்கொள்ளும் போதே கூட வரும் பதிவுகள். மாற மனம் வைத்தாலும், இறைவன் அருள் இன்றி எதுவும் செய்ய இயலாது என்ற உண்மையை மீண்டும் ஒரு முறை பறைசாற்றும் பதிவுகள்.

ரஞ்ஜனி த்யாகு



MOTHER PROTECTS
அவரவர் வாழ்க்கையின் கதாநாயகன்,கதாநாயகி அவர்கள்தான்.பூமிக்கு நடிக்க வந்த நொடி நீண்ட வாழ்வெனும் நாடகத்தின் முக்கிய பாத்திரமாகி விடுகிறோம்.கதையில்,சினிமாவில்,நாடகத்தில் ஹீரோ நல்லவன்.அவனுக்குத் துணை போவோர் எல்லோரும் நல்லவர்.வில்லன்கள் இருப்பார்கள்.ஹீரோவுக்கு எல்லோருடனும் தொடர்புண்டு.ராமாயணக் கதையின் நாயகன் உண்மையான ஹீரோ.அவன்தான் உண்மையில் ஹீரோ. "நீ என்ன ராமனா" என்ற வழக்கு நமக்குத் தெரியும். ராவணன் வாழ்வில் அவனே ஹீரோ.ராமன் யாரையும் விரோதியாய் நோக்கவில்லை.தசரத மஹாராஜா வனம் போகக் கட்டளை பிறப்பித்த போதும் அவன் முகம் சித்திரத்தில் அலர்ந்த செந்தாமரையாகவே இருந்தது என்கிறார் கம்பர்.நிஜப்பூ வாடும்.சித்திரப்பூ வாடாது.கைகேயி,மந்தரை,சூர்ப்பணகை ,சுக்ரீவன்,குகன்,விபீஷணன் என்ற ஆயிரம் ராமாயணக் கதாபாத்திரங்களில் யாருடனும் ராமனுக்கு துவேஷம் துளியும் இல்லை.நல்ல ,அல்லாத பல பெயர்களை சேர்த்துச் சொல்லுகிறேன்.துவேஷம் அல்லாதது மட்டுமில்லை.எல்லோரிடமும் ஒரே பார்வை இருந்தது.கருணை இருந்தது.ராவணன் மட்டும் செய்யக் கூடாத மாபாதகம் செய்து ஸ்ரீ ராமனால் வதம் செய்யப்படுகிறான்.சூட்சுமமாகப் பார்த்தால் அவன் மோட்சத்தை நல்கின பெரும் கருணை ராமனுடையது.

நாம் அனைவரும் மனதில் வில்லன் போல் யோசித்து ஹீரோ போல் வாழ எண்ணுகிறோம்.அது நடக்காது.பிறரால் நமக்கு சங்கடங்கள் ஏற்படுகின்றன.உண்மைதான். "அரண்மனையை விட்டுக் காட்டுக்குப் போ" என்றால் சங்கடம் இல்லையா? நேற்று வரை பாசம் பொழிந்த அன்னை கைகேயியின் பாராமுகம் சங்கடம் இல்லையா? ராமாயணக் கதை ஓரளவு அறிந்தவர்கள்,சங்கடம் தரும் மனிதர்களை எதிர்கொள்ளும் போது தன்னை ராமனாக எதிரே உள்ளவரை அன்னை கைகேயியாக நினைத்துக் கொண்டால் மனசு கலங்காது.எந்த நல்ல விஷயம் கேட்டாலும்," சொல்லி விடலாம்,செய்வது கடினம் " என்றே ஒதுக்கி விடுகிறோம்.தப்பு.முயன்றால் முடியும்.முயலவே மனம் இல்லையென்றால் எப்படி? இன்னொன்று,நம் ஒவ்வொரு அணுவிலும் நேரான எண்ணங்கள் நிறைந்தாலொழிய உண்மையான அமைதியை நாம் அனுபவிப்பது சாத்தியம் இல்லை.நம்மை நாமே ஏமாற்றிக் கொள்ளும் வரை அமைதி இன்ஸ்டால்மென்டில்தான் கிடைக்கும்.பணம் எனக்கு பொருட்டல்ல என்போம்.மனசின் ஆழம் கணக்குப் போடுவோம்.அம்மா மாதிரிதான் மாமியார் என்று மற்றவரை ஏமாற்றுவோம்.மனசாட்சி வெளியே தெரியாமல் சிரிக்கும்.நாம் மற்றவருக்குத் தரும் அழுத்தம் நமக்குத் தெரிவதில்லை.கைகேயியால் ராமனுக்கு ஸ்ட்ரெஸ் தர முடியவில்லை.ராமனோ கைகேயிக்கு ஸ்ட்ரெஸ் தர நினைக்கவே இல்லை.அவன் முகம் ஏன் மலர் போல் இருக்காது?நம் முகம் எப்படி மலர்ந்திருக்கும் ?

நாம் நம்மைப் பற்றி முதலில் முழுமையாக அறிய வேண்டும்.அதை செய்யாமல் பிறர் செயல்களில், வாழ்வில் தலையிடுவதில் அர்த்தமில்லை.மற்றவர் என்னை எப்படி நடத்துகிறார்கள் அல்லது நடத்த வேண்டும்,என்பதை விட,யார் நம்மை எப்படி நோக்கினாலும்,நடத்தினாலும் நான் ராமன் போலத்தான் இருப்பேன் என்று நம் செயல்பாடுகளை அமைத்துக் கொள்ளலாமே? அப்போது ,நம் மனம் நம்வசப் படும் போது,மற்றவர் தரும் எந்தத் துன்பமும் நம் முன் செயல் இழக்கின்றன.ராவணன் வில்லன்.மற்றவரால் நம் வாழ்வு நடத்தப் பட்டால் நாம் வில்லன்தான்.மற்றவர் பேச்சு கேட்டு ஆசைவயப் படுதல் ,மற்றவர்களை நம் இஷ்டத்துக்கு ஆட்டுவித்து பலியிடுதல்,நல்லோர் சொல் அவமதித்தல் இன்னும் பல.கைகேயியும் விதிவசத்தால் இந்தக் குற்றங்கள் அனைத்தும் செய்தாள்.நாம் கதாநாயகனா வில்லனா என்பதை நமக்கு நாமே நிர்ணயித்துக் கொள்ளும் கட்டுப்பாடுகளே தீர்மானிக்கின்றன. ஹீரோ,வில்லன் எல்லோருக்கும் வாழ்வு சந்தோஷம் ,சங்கடம் இரண்டையும் தரும்.வேறுபடுவது அவரவர் பார்வை.அனைவரும் ஹீரோவாகவே பிறக்கிறோம்.அதே போல் வாழ்வது, Conscious Practice ,Constant Vigilance  இவை இருந்தால்தான் முடியும்.நம்மால் முடியும்.ராமாயணம் படித்தேன்,கேட்டேன்,தொலைக்காட்சியில் பார்த்தேன் என்பவர்களால்  முடிய வேண்டும்.முயற்சி செய்வோம்.ஓரடி வைப்பதும் நலமே.நெடிய,நல்ல பயணங்கள் அவ்வாறுதான் ஆரம்பிக்கின்றன. 

ரஞ்ஜனி த்யாகு



MOTHER PROTECTS
கவனத்துடன் கையாளவும் என்ற வாசகத்தைப் பல இடங்களில் பார்த்திருக்கிறோம்.உண்மையாகச் சொல்லுங்கள்,அந்த வாசகம் உங்களை சற்று டென்ஷன் ஆக்குகிறதா இல்லையா?என்னை ஆக்குகிறது.இது சாதா விஷயம் இல்லை.எங்கெல்லாம் அந்த வாசகம் பார்க்கிறோம்?கண்ணாடி,பீங்கான் சாமான்கள் Delicate சமாச்சாரங்கள் இருக்கும் இடத்தில்தானே ?ஏன் எச்சரிக்கப் படுகிறோம்?கொஞ்சம் கவனம் தப்பினாலும் மறுபடி சரி செய்ய இயலாத அளவு Damage ஆகி விடும்.நீங்கள் எல்லாம் எப்படி தெரியாது.நான் அவை பக்கமே திரும்ப மாட்டேன்.எதற்கு வம்பு?கவனம் நல்ல குணம்தான்.ஆனால் எப்போதும் ஏதோ Sindhbad and the sailor போல ஜாக்கிரதை உணர்வை மூட்டை போல மனசில் சுமக்க இயலாது.அவசியம் இல்லையே.கண்ணாடியுடன் புழங்குபவர்கள் ஜாக்கிரதையாக இருக்கணும்,அல்லது carefree ஆக இருக்கணும்.உடைந்தால் உடையட்டும்.அதன் தன்மை உடைவது.நான் உடைக்கலை என்றால் வேறு யாரோ கைதவறி போடும் போது உடைந்தே தீரும்.சாதாரணமாகப் பயன்படுத்துவோம்.உடையாமலே இருக்கவும் 100 சதவிகிதம் வாய்ப்பு உள்ளதே ?அதிக ஜாக்கிரதை அழுத்தம்.நான் கண்ணாடி கையாள விரும்பாமைக்குக் காரணம்,எனக்கு அழுத்தம் பிடிப்பதில்லை.உடைப்பதை சாதாரணமாக எடுத்துக் கொள்வது என்னால் இயலவே இயலாது.தூர இருந்து ரசிப்பதுடன் சரி.

மனிதர்களில் கண்ணாடிப் பாத்திரம் போன்றவர் உண்டு.அவர்களுடன் பழகுவது கொஞ்சம் கஷ்டமே.பலர் தள்ளியே இருப்பார்கள்,அவர்களிடம் இருந்து.ஆனால் அந்தக் கண்ணாடி மனிதனோ பெண்ணோ நாம் அவசியம் தொடர்பில் இருக்க வேண்டிய நபரானால்,என்ன நடக்கிறது?எப்படிக் கையாளலாம்?ஏற்கெனவே கூறி விட்டேன்.இது டயரி.என்னைக் கண்ணாடிப் பாத்திரமாக எண்ணிக் கொண்டு ஒரு பார்வை.மனிதரில் பல நிறங்கள், "இது ஒரு விசித்திர வண்ணம் "என்று எண்ணிக் கொண்டு  நட்பாக இருக்கலாம்.ஏதும் பிரச்சினை வந்தால் வரும் போது எதிர்கொள்ளலாம்.ஆனால் எப்போதும் ஜாக்கிரதையாகவே அவர்களிடம் நடந்து கொண்டால் அதை மனம் உணர்கிறது. மொழி ஏதும் இன்றி ஏதோ குறைவதாக உணர்கிறது.பயம் கலந்த அன்பாக அது அவர்களை அடைகிறது..Delicate ஆக இருப்பது மற்றவரை பயமுறுத்தும் விஷயமா?ஏன் அப்படி? முதலில் கூறினாற்  போல் தேவை இல்லை என்றால் சுத்தமாக விலகி இருக்கலாம்.ஆனால் கடவுள் ஆன்மாக்களை இணைத்திருந்தால்?பயத்துடன் அணுகுவது அவஸ்தை அல்லவோ? ஒரு நிமிடம் கூட இயல்பை வெளியிட முடியாத அவஸ்தை.எதற்கு? நாம் இயல்பாய் இருந்தால் கண்ணாடி மனிதர்கள் முதலில் கஷ்டப்பட்டாலும்  என்றேனும் மாறலாம்.இயல்புக்கு மாறாய் ஜாக்கிரதை உணர்வு பிரதானமாக செயல்பட்டால் இரு சாராருக்கும் கஷ்டம்.அது திரை.கண்ணால் பார்க்க இயலாத திரை.

பொருள்களைக் கையாள கவனம் தேவை.மனிதர்களுடன் பழகவும் கவனம் தேவையே.ஆனால் உணர்வு குறுக்கீடு என்று ஒன்று உண்டு.கண்ணாடி உடைந்தால் ஒட்டாது.வறட்டு வைராக்கியங்கள் அற்ற மனித மனம் மாறலாம்."மிக கவனத்துடன் பழகவில்லையெனில் ஆபத்து" என்ற பிரிவு மனிதர்களை ,தொடர்பில் வைப்பது தேவை இல்லை எனில்,உறுதியாக மனசு, வாழ்வில் இருந்து விலக்கி விட வேண்டும். ஆனால் தவிர்க்க இயலாது வாழ்வில் இணைந்த உறவுகளை,Please,don't handle with care.ஆமாம் எதெல்லாம் தவிர்க்க இயலாத உறவுகள்? தன் இருப்பை விட இல்லாமையால் நம்மை நெருக்கமாக உணர வைப்பவர்கள்,நம் சந்தோஷங்கள் மட்டும் இன்றி வருத்தங்களையும் உணர முடிபவர்கள்,அன்பை கொடுக்கல் வாங்கல் என்ற வட்டத்துக்குள் அடக்காதவர்கள் ,யார் இல்லை என்றால் பாட்டரி இழந்த கடிகாரம் போல் இயக்கமே கேள்விக்குறியாகுமோ அவர்கள்,எந்த நிலையிலும் நம்மை விட்டுத் தராதவர்கள்.......இவர்கள் எல்லாம் தவிர்க்க இயலா உறவுகளே. யாருடைய அருகாமையில், நான் தனியாக இருந்தால் எப்படி இருப்பேனோ அப்படி இருக்க முடியுமோ அவர்கள்தான் என்னைப் பொறுத்தவரை நெருக்கமானவர்கள். அவர்களுடன் மட்டும் தொடர்பிருந்தால் போதும்.ஆனால் நாம் அப்படி நினைக்கும் நபர் அதே போல் நினைத்தால் Equation =  .  இல்லை எனில் நமக்கு அமைதி உண்டென்றாலும் Harmony missing தான். இறைவன் சமப்படுத்த வேண்டிய Equations !

ரஞ்ஜனி த்யாகு



MOTHER PROTECTS
போஸ்ட் வரவர டயரி எழுதுவது போல் ஆகி விட்டது.தோன்றுவதை பதிவு பண்ணுகிறேன்.மற்றவர் டயரி படிக்கும் ஆசை இருந்தால்இதையும் படிப்பீர்கள் .ஆனால்," என் டயரி இந்தா படி" என்று ஒருவர் கொடுத்தால் படிக்க நேரம் தவிர, வேறு உணர்ச்சித் தடைகள் இருக்காது.நேற்று ஆவின் ஜங்க்ஷன் போய் இருந்தேன்.எல்லாரும் பூங்காவை வாக் என்ற பெயரில் சுற்றி விட்டு இழந்த கலோரிகளை திரும்பப் பெறாமல் வெளியே போனால் ஆவின் நிர்வாகம் கோபிக்குமோ என்ற பயத்தில் நாம் வீட்டில் நாலு பேர் சாப்பிட காய் எடுத்து வைக்கும் அளவு பெரிய பௌலில் விதம் விதமாய் ஏதேதோ ஆவின் ப்ராடக்ட்ஸ் வாங்கி சாப்பிட்டுக் கொண்டிருந்தார்கள்.பிஸ்ஸா மணம் நாசியை நிறைத்தது.மூக்கு வழி மூளைக்கு எதிர் திசையில் பயணித்த அந்த மணம்தான் போஸ்டின் மூலம்

பூலோகம் அதாவது பூமி மட்டும் நமக்கு தெரிந்த இடம்.மேல் உலகம்,பாதாள லோகம்.சத்ய லோகம்,தேவ லோகம்,சந்திர மண்டலம் என்று பிரபஞ்சம் நாம் அறியாத பல உலகங்களையும் உள்ளடக்கியது.அந்த உலக நடப்புகள் நமக்குத் தெரியாது.தெரியாதவரை நம் நினைவுகளில் குழப்பம் இருப்பதும் இல்லை.நன்கு அறிந்த ஒன்றும் ஏதும் அறியாத வேறொன்றும் குழப்பங்கள் சந்தேகங்களுக்கு அப்பாற்பட்டவை.பிஸ்ஸாவிற்கும் இதற்கும் தொடர்பு உள்ளது.பிஸ்ஸா சாப்பிட்டதில்லை.அதனால் பிஸ்ஸா ஹட் எனக்கு அறியா உலகத்திற்கு சமம்.சரவணபவன்,முருகன் இட்லிக்கடை எல்லாம் அப்படி என்று எண்ணி விடாதீர்கள்.எத்தனை கிளைகள் உள்ளன என்று கூட தெரியும்.எதற்கு சொல்கிறேன் என்றால் பிஸ்ஸா உண்பதின் கெடுதல்களை எடுத்துக் காட்டுவதல்ல நோக்கம். சில பேருக்கு தாஜும் சோளாவும் தெரியும்.தெருமுக்கு கையேந்திபவன் தெரியாது.அது போல ஒரு ஒப்பிடல்தான்.புதுப்புது உலகங்களைத் தேடி மாட்டிக் கொள்ள வேண்டாம் என்று தோன்றிற்று.ஒரு முறை சென்று,{ஹோட்டலை சொல்லவில்லை,பொதுவாக சொல்கிறேன்}, அதில் ருசி ஏற்படுத்திக் கொண்டால் அதில் இருந்து மீள்வது எளிதல்ல.டாஸ்மாக் உதாரணம்.வேறு பல சொல்வேன்.எல்லோரும் படிக்கும் டயரி என்ற பின் யாரையாவது புண்படுத்தி விடக்  கூடாதே என அச்சம் காரணமாகத் தவிர்க்கிறேன்.

நல்லதிற்கும் இதேதான் நியதி.நல்லதில் ஏற்படும் ருசியும் மறுபடி செய்யத் தூண்டுவதே.இங்குதான் முன் சொன்ன அறிந்த,அறியாத உலகங்கள் பற்றி யோசிக்கிறேன்.ஒரு விஷயம் நாம் அனுபவித்து உணர வேண்டும்.அல்லது அதை நூறு சதவிகிதம் அறிந்தவர் சொல்லித் தெரிந்து கொள்ள வேண்டும்.இதெல்லாம் நல்லது என்று எத்தனை பேர் பட்டியல் இட்டுப் போன பாதைகள் உண்டு.தைரியமாகப் போகலாம். அதை விட்டு இன்று இட்லிக்கு பதில் பிஸ்ஸா சாப்பிட்டு பார்ப்போமா என்று சாப்பிட்டு கண்ணுக்குத் தெரியாத ஆசையின் வசப்பட்டு திண்டாட வேண்டாம். இன்றைய குழந்தைகள்தான் பாவம்.சென்ற தலைமுறை வியப்புடன் பல உலகங்கள் பற்றி கதை கேட்டது.தொழில்நுட்ப வளர்ச்சி காரணமாய் அவை எல்லாவற்றையும் உள் சென்று நோக்க இந்தத் தலைமுறை படாதபாடு படுகிறது.பெற்றோரின் பேராசைகள்தான் விசா.தொழில்நுட்ப வளர்ச்சி பாஸ்போர்ட்.பாஸ்போர்ட் எடுப்பது ரொம்ப கஷ்டம் இல்லை.விசாவுக்கு போய் நின்றவர்கள் அதன் கஷ்டம் அறிவார்கள்.தாம் விட்டதைக் குழந்தைகள் மூலம் அடையும் பெற்றோர் ஆசை ரெடி விசா.பயணத்திற்கு என்ன தொல்லை?

சில இடங்களுக்கு விசா கிடைப்பது சுலபம்.U S A விசா அளவு கஷ்டமில்லை.பெற்றோரும் அதே போல அளவுகோல் வைத்துள்ளார்கள்.அவர்கள் சரி என்பதை குழந்தைகள் செய்யலாம்.அவர்களே ஆறடி பாய்ந்தால் குட்டி பதினாறடி பாயாதா? கூடாது என்ற சொல் புது உலகம் பார்க்கும் ஆசையை அதிகம் ஆக்குகிறது.அதனால்தான் தோன்றியது அறியா உலகங்கள் இருப்பதில் தவறில்லை என்று. சக்கரம் சுற்றி வரும்.புரிதல் ஏற்படும்.

ரஞ்ஜனி த்யாகு



MOTHER PROTECTS 
அவ்வையார் ஆத்திச் சூடியில் நேர்பட ஒழுகு என்கிறார்.அப்பீல் இல்லாத விஷயங்கள்தான் ஆத்திச்சூடி முழுமையும்.ஒரு நேர்கோடு போட்டுக் கொண்டு வரும் போது ஸ்கேல் விலகினாலோ நம்மிடம் சிறு அதிர்வு ஏற்பட்டாலோ கோடு தடம் மாறும்.கோணலாகும் .சாக்பீஸ் பென்சில் கோடுகள் தப்பாகும்  போது அழித்து மறுபடி நேராக்கலாம்.பேனாவால் போட்டால் ஒயிட்னர் தேவை.அது இங்க் கரையை மறைக்கும்.ஆனால் கோடு எங்கே தப்பியது என்று முழுமையாய் மறைக்காது.பர்மனன்ட் மார்க்கர் என்ற ஒன்றுண்டு.அதால் கோணல் கோடு போட்டால் பக்கம் வீண்தான். அவ்வயாருக்கு நேர்பட ஒழுகு என உள்ளிருந்து குரல்(என்னைப் பொறுத்த வரை இறையின் குரல் ) கேட்டது.Effortless ஆக எழுதி விட்டார். சாமானியர்களுக்கு பேப்பர் பென்சில் என்று ஆரம்பித்துத்தான் யோசிக்க முடியும்.சரிதானே?

நேர்பட ஒழுகுதல்,பேசுதல் தானாக பிரயத்தனங்கள் இன்றி நடைபெற வேண்டியது.அதன் திரிபு ஆச்சரியம் தருகிறது.ஏன் என்ற கேள்வி தருகிறது.முக்கியமாக,பேச்சு.உதாரணங்கள்."இப்பதான் எங்கள் வீடு வர வழி தெரிந்ததா"என்ற ஒரு வழக்கு உள்ளது.முதல்முதல் இந்த வாக்கியம் கேட்ட போது எனக்கு அர்த்தம் விளங்கவில்லை என்றால் நீங்கள் நம்பத்தான் வேண்டும். இப்போது தெரியும்.உலகம் இதெல்லாவற்றையும் தெரிய வைத்தே தீரும்.சென்ற வாரம் என் கஸினுக்கு தொலைபேச அழைத்தேன்."என் வீட்டிற்கு ஒருவர் வந்திருக்கிறார்.பேசிக் கொண்டுள்ளேன்.நானே கூப்பிடட்டுமா"என்றான்.இது ஒன்றும் தப்பில்லை.கூடவே," அந்த ஒருவர் உனக்கும் தெரிந்தவர்" என்று கூறி முடித்தது இப்போது தமாஷாக உள்ளது.சில ஆண்டுகள் முன் எரிச்சலாக இருந்தது.நாம் எல்லாவற்றையும் எல்லாரிடமும் சொல்லத் தேவையில்லை.ஆனால் "உனக்குத் தேவையில்லை என் விஷயம் " என்று அவசியம் தெரியப் படுத்துவதன் நோக்கம் ரொம்ப உயர்ந்ததாகத் தெரியவில்லை.இதைத்தான் கோணல் கோடு என்கிறேன்.மன விகாரம்.நம் செயல்பாடுகள் பிறர் அறியக் கூடாது என்றால் அவை பற்றி வாயே திறவாதிருப்பதல்லவோ உத்தமம்.?

இன்னும் பல.உங்களால் ஒருவருடன் தொடர்பில்லாமல் இருக்க முடியாதா?எளிமையாகத் தொடர்பு கொள்ளுங்கள்.இது வியாபாரம் அல்ல.15 ரூபாய் கொடுத்தால் ஒரு கிலோ தக்காளி என்பது போல.நான் நாலு தடவை உன்னை வந்து பார்த்து விட்டேன்.அடுத்தது உன் முறை என்றால் கோட்டின் ஸ்கேல் நகர்வது எனப் பொருள்.நினைப்பதை மட்டும் வெளிப் படுத்துவதுதான் நேர்மை. ஆனால் நினைவே நேராய் இருப்பதே உண்மை.செம்மை.நீயெல்லாம் என்னைக் கண்டுகொள்ள மாட்டாய் ,என்னுடன் பேச மட்டும் உனக்கு நேரம் கிடைக்காது,இன்னும் நான் இருக்கேனா என பார்க்க வந்தாயா,விமானப் பயணம் கொடுத்து வெச்சிருக்கணும்,வெளிநாட்டு யோகம் உனக்கிருக்கு எனக்கில்லை,......இந்த புலம்பல்கள் எல்லாம் அமைதி தொலைந்ததின் அறிகுறிகளே. பேசுவது புலமையின் தைரியத்தின் அடையாளம் என நினைக்கிறோம்.ஆனால் கேட்பதற்குத்தான் இவை அதிகம் வேண்டும்.நேர்பட யோசித்தால் நேர்படப் பேசவும் செய்வோம்.நேராகப் பேச தொடங்கினால் வார்த்தைகள் குறையும். தானாக மௌனமான நேரங்கள் அதிகரிக்கும்.ஆற்றல் சேமிப்பு ஏற்படும்.நேராகப் பேச யோசிக்க வேண்டாம்.நேரம் மிச்சம்.கோணல் பேச்சுகளை முதலில் மனம் உற்பத்தி செய்து ,மூளை அதை process செய்து நாள் பூரா இயங்கும் வாய் அவற்றை உமிழ்ந்து என கிட்டத்தட்ட ஒரு இண்டஸ்ட்ரியே இயங்க வேண்டும்.

இன்னும் பற்பல அதிர்ச்சிகள் அனுதினம்.ஆனால் அதிர்ச்சி ஏற்படுவது நம்மிடம் ஒளிந்து கொண்டுள்ள குறைகளை, நாமே அறியாது பதுங்கி உள்ள குறைகளை நாம் அறியும் வழியே.உண்மையில் நேர்பட ஒழுகுபவர்கள் அதிர்ச்சி அடைவதே இல்லை.அவர்களுக்கு, தான் ஒழுங்காக இருப்பதே இன்னும் அவசியம். எல்லாவற்றில் இருந்தும் கற்க அவர்களுக்கு ஏதோ உள்ளது.ஒவ்வொரு நொடியும் தான் செய்ய வேண்டியது ஏதோ உள்ளது.சரியாகப் பார்த்தால்,ஒரு பெரிய stupidity, {அதாவது,நம்முடைய அல்லது பிறருடைய அறியா செயல்கள்},நேரம் கடந்தாவது   மிகவும் தெளிவாக நாம் அறிய வேண்டியதை விளக்கக் கூடும். SRI AUROBINDO MOTHER SAYS,"ANY EXAGGERATION,ANY EXCLUSIVENESS,IS A LACK OF BALANCE AND A BREACH OF HARMONY,AND THEREFORE AN ERROR" யாருக்கு?நேர்பட ஒழுக விரும்புவோருக்கு.

ரஞ்ஜனி த்யாகு



MOTHER PROTECTS
இரண்டரை மாதங்களாக எதுவும் எழுதவில்லை.மனம் தொடும் நிகழ்வுகளே எழுத்து.60 நாட்களாகவா எதுவும் மனத்தின் ஆழமான பகுதியை அடையவில்லை ?அப்படி என்றால் அந்த நாள்கள் வாழ்ந்த கணக்கா வாழ்வில் இருந்த கணக்கா?வாழத்தான் பிடிக்கிறது.வாழ்க்கை என்பது எண்ணமா ,நம்மைச் சூழ்ந்துள்ள மனிதர்களா,தினப்படி நடக்கும் நிகழ்வுகளா?ஒவ்வொருவர் பார்வையில் ஒவ்வொன்று.எனக்கு வாழ்க்கை எண்ணம்தான்.எந்த ஒரு நிகழ்வு எந்த ஒரு நபர் எண்ண வடிவில் எனக்குள் புக முடியுமோ அவர்களுடன்,அவைகளுடன் நான் நடத்தின நாடகம்,என்னைக் கருவியாக்கி இறைவன் நடத்தின நாடகமே இந்த 50+ ஆண்டுகள் .

இன்று அப்பாவின் பிறந்த நாள்.அம்மாவும் அப்பாவும் வெறும் மனிதர்களல்ல.தெய்வங்களும் அல்ல . அப்பா என்பது ஒரு எண்ணம்.Feel .மனதை மென்மையாக்கி மனதை அமைதியாக்கி உருவம் காட்டாது வ்யாபித்துள்ள எண்ணம்.சென்ற வருஷம் இந்த நாள் தன் இறுதி நாட்களில் இருந்தார்.உண்மையில் நாட்களை எண்ணிக் கொண்டு இருந்திருக்கிறார்.மனிதன் எப்படி எதையும் உணரும் சக்தி அற்ற அற்ப ப்ராணி என்று எண்ணங்கள் ஒடுங்கிப் போகின்றன. "Many more happy returns அப்பா "என்று பிறந்த நாள் வாழ்த்து ,வாழ்த்த வயதில்லாததால் வணக்கம் சொன்னேன்.அதற்கு பொருள் என்ன?தம் வாக்கால் ஒன்று சொன்னால் நடக்கும் என்று உணர்ந்தவர் தவிர பிறர் கூறும் இந்த வார்த்தைகள் வெறும் ஓசை அன்றோ?நல்ல வார்த்தைகளே வெறும் ஓசைகள் என்றால்,நிஜமான ஓசைகள் கேட்கப் பிடிக்காது போவது தப்பில்லை.என் அப்பாவின் இறுதி நாட்கள் அப்படித்தான் ஆரவாரம் குறைந்து போய்,ஆசைகள் அற்றுப்போய் ,எல்லா ஒலிகளும் ஓசையாய் ஒலித்து ,சாப்பிடுவது ஒரு வேலையாகிப்போய்,குளிப்பது கூட நம்முடையது அல்லாத ஒரு பாத்திரத்தைக் கழுவும் வேலை போலாகி நகர்ந்தன.திட்டம் இட முடியாத இறுதிப் பயணமும் அதே போல் " கொஞ்சம் வெளில போய் வரேன்" என்பது போல் நிகழ்ந்தது.என்ன, "வரேன்" மட்டும் சொல்லவில்லை. "இந்த வாழ்வும்,,இந்தக் கூடும் இந்த எல்லாமும் போதும்.அனுப்பி வைத்தவன் வேறு நல்ல , ""விசையுறு பந்து போல் உடல் தருகிறேன்,வா""  என்று ஆசை காட்டி அழைக்கிறான் .சொல்லிக் கொண்டு புறப்பட்டால் மூக்கிலும் வாயிலும் ஒரு கருவி பொருத்தி ஹாஸ்பிடலில் ,நீங்கள் கடவுள் என நினைப்பவரிடம் என்னை அனுப்பி வைப்பீர்கள்.நைந்த இந்த தேகத்தில் இன்னும் கொஞ்சம் நாள்கள்,அர்த்தமற்ற சஞ்சலங்கள்,போதும் சாமி "என்று சட் என,நொடியில் நகர்ந்து விட்டார்.இன்று உன்னை ரொம்ப நினைத்துக் கொள்கிறேன் அப்பா.நான் கூறியபடி நீ எண்ணமாய் எனக்குள் நிறைந்திருந்தால் எங்கே போய் விடுவாய்?மறுபடி உன்னைப் பார்ப்பேன்.

எண்ண வடிவில்,ஒவ்வொருவருக்குள்ளும்  நிகழ்வுகள்,மனிதர்கள் உண்டு.புறச் சலனங்களுக்கும் அதற்கும் சம்பந்தமே இல்லை.வாழ்வு அகம் சம்பந்தப் பட்ட ஒன்றே.அகம் அழகானதொரு உலகம்.அதை சரியானபடி திறக்க இறை அருள் தேவை என்றாலும்,போனால் போகிறது என சாவியை பகவான் நம் கையில் கொடுத்து வைத்துள்ளார்.தொலைத்து விட்டுத் தேடக் கூடாது.எண்ணமாய் நிறைந்த சிலருடன்,அதிக மக்கள் தொகை அற்ற நாடுகள் போன்றதொரு அக உலகம் சுகம். சாவியை குறைவாக,பயன்படுத்தினால் நிம்மதி.அது நம் சாய்ஸ். தத்துவம் மாதிரி தோன்றினாலும் எளிமையான உண்மை இதுதான்.வாழ்வு என்பது நம் எண்ணங்களே. அந்த எண்ணங்களில் நிறைந்தவர்கள்,நிறைந்தவைகளே.வெளியே நிகழும் சந்திப்புகள்,நம் தொடர்புகள்,நிகழ்வுகள் எல்லாம் சினிமாதான்.பொழுதுபோக்குத்தான்.ஆமாம்,பொழுதுபோக்குக்காக எத்தனை நேரம் செலவிடலாம்?......தொடரும்?.......

ரஞ்ஜனி த்யாகு



Mother Protects
உறவினர்கள்,நண்பர்கள்,தெரிந்தவர்கள்  சந்திக்கும் போது பொதுவாக அதிகம் அவசியமற்ற விஷயங்கள் பேசப் படுகின்றன என்பதே என் எண்ணம்.எது அவசியம்,எது அவசியம் இல்லை என்பது வேறுபடலாம்.இன்று எனக்கு ஏற்பட்ட சந்திப்புகள்,பாதிப்புகள்,விவாதங்களே இந்த போஸ்ட்.எல்லா காலங்களிலும் speech silver , silence gold தான். உங்களுக்கு,எனக்கு,ஏன் எல்லாருக்கும் சில விஷயங்கள் பேசி பலனில்லை என்று தெரியும்.ஆனாலும் பேசுவோம்.பகவான் விஷ்ணுவின் அடிமுடி காண இயலாத அளவு ஒரு பிரச்சினை முதியோருக்கும் இளையவர்களுக்கும் நடுவில் நடக்கும் மனப் போராட்டங்கள். இன்று என்  தங்கை கேட்டாள் , "குழந்தைகளுடைய  சிறுவயதில் ஆசை ஆசையாக எல்லா இடத்துக்கும் பெற்றோர்  கூட்டிச் செல்கிறார்கள்,தளர்நடை பயிலும் செல்வங்களைக் கைப் பிடித்து அழைத்துச் செல்வது இன்பம் தருகிறது.ஆனால் அந்தக் குழந்தைகள் பெரியவர்களாகி,பெற்றோரை அப்படி அழைத்துச் செல்வதிலும் அவர்களுக்குப் பணிவிடை செய்வதிலும் அந்த அளவு இன்பம் காண்பதில்லையே,ஏன்? " சரியான கேள்வி.அம்மா,அப்பாவை மிக நன்றாகப் பார்த்துக் கொள்வதாக நினைத்துக் கொண்டிருப்பவர்கள் கூட மனசாட்சியிடம் சற்றுப் பேசிப் பார்த்தால் அதிர்ச்சி ஏற்படும்.முதியவர்களை குழந்தைகளிடம் காட்டும் அதே பாசத்துடன் அணுகுகிறோமா?சற்றும் சலிப்பில்லாமல்? ஆமாம் என்று சொல்லும் யாரையும் நான் நம்ப மாட்டேன்.நம் குழந்தைகளுடன் நமக்கு உள்ள கெமிஸ்ட்ரி வேறு.பெற்றோரிடம் உள்ளது வேறுதான். காரணம் என்ன?

அறியாய் பருவத்தில் இருக்கும் குழந்தையும்,எல்லாம் அநேகமாக அடங்கிய முதியோரும் சார்ந்து இருப்பவர்கள்.யாரோ ஒருவரை சார்ந்து செயல்பட வேண்டி உள்ளவர்கள்.இரண்டு சார்புகளுக்கும் உள்ள வேறுபாடுகளே சலசலப்புகள்.குழந்தையை நம் விருப்பப் படி எங்கு வேண்டுமானாலும் கூட்டிச் செல்வோம்.என் குழந்தைக்கு கோவில் என்றால் உசிர் என்று நாமே முடிவு செய்த ஒன்றை குழந்தை மேல் திணித்து நாம் விரும்பும் இடங்களுக்கு சென்று வருவோம்.நம் நம்பிக்கைகளே பெரும்பாலும் நம் குழந்தைகளின் நம்பிக்கை.இளம் குழந்தைக்கு யோசிக்கும் திறன் வளர நாளாகிறது.மனதளவிலும் உடலளவிலும் அது நம்மால் வழி நடத்தப் படுகிறது.நமக்கு ,நம் ஈகோ நிறைந்த மனசுக்கு அது சந்தோஷம் தருவது வியப்பில்லை.ஆனால் முதியவர்கள்! அவர்களுக்கு தேர்வு செய்யத் தெரியும்.எங்கே செல்ல வேண்டும்,எங்கே தங்களைக் கூட்டிச் செல்ல வேண்டும் எனக் கட்டளை பிறப்பிக்கத் தெரியும்.பண்ண வேண்டிய மனம் சம்மந்தப் பட்ட முடிவுகளைத் தாம் செய்கிறார்கள்.தங்கள் பாதுகாப்புக்கு இளையவர்களைச் சார்ந்துள்ளார்களே தவிர அவர்கள் பற்றி வேறெதையும் யோசிக்கும் மனநிலை பெரும்பாலான பெரியவர்களுக்கு இருப்பதில்லை.ஏன் பிரச்சினை வராது? Decisions எல்லாம் Lead பண்ணுபவரிடம் இருந்தால் தகராறு இல்லை.முடிவை நான் எடுப்பேன்,நீ கதையை நடத்து என்றால் சலிப்புதான் வரும்.அதுவே - நாம் உடல்மொழி மூலம் வெளிப்படுத்தும் அந்த சலிப்பே பெரியவர்கள் தாம் ignore பண்ணப் படுவதாய் நினைக்க முக்கியக் காரணம்.

இதில் மாற வேண்டியது முதியோர்தான்.குழந்தைகள் இயல்புப் படி நடந்து கொள்கிறார்கள்.நடுவயது மனிதர்கள்,சிலர் தவிர பெரும்பாலானோர் நன்றாக நடந்து கொள்ளவே முயற்சி செய்கிறார்கள்.அவர்கள் அடையும் ஆயாசமும் வயதிற்கு இயல்பாக வரும் ஒன்றே.இயல்புக்கு முற்றிலும் புறம்பானவை செய்யும் முதியோர்தான் யோசிக்க வேண்டியவர்கள்.நான் முதியவர்களுக்கு எதிரி அல்ல. பட்டாம்பூச்சி பறப்பது போல் நிமிஷமாகப் பறந்து சென்ற என் அன்பு அப்பா போல், துறக்க வேண்டியவற்றை நிச்சலனமாகத் துறந்து அமைதி அனுபவிக்கும் முதியோருக்கு நான் எதிரி அல்ல.குழந்தை எப்படி உலகிற்கு வருகிறது?அப்படியே உலகை விட்டு நீங்குபவர்களுக்கு மட்டும்தான் அமைதி கிடைக்கும்.Second childhood என்றால் உடலளவில் மட்டுமா?மனத்தாலும்தானே? ஆயிரம் எண்ணங்கள் அலைமோதுகின்றன.எழுத முடியாது என்று தோன்றுகிறது. குழந்தை தனக்கென தனிமனது பெறும் நொடி அதன் போராட்டங்கள் ஆரம்பிக்கின்றன.முதியவர்கள் தன் தனிமனதை இழந்த நொடி அவர்கள் போராட்டங்கள் முடிவடைகின்றன.

இன்று அரவிந்த அன்னையின் அவதாரத் திருநாள். பிப்ரவரி 21 ம் நாள்.என்றோ தொடங்கிய போஸ்ட்.இன்று முடிக்கிறேன்.தெய்வங்களும் குழந்தைகளாகவே பிறக்கின்றன.மனத்தால், பல வருஷங்களுக்கு முன் ஜனித்த அந்த தெய்வ குழந்தையின் பிஞ்சுப் பாதங்களை இறுகப் பற்றிக் கொள்கிறேன்.மனத்தின் ஆழங்களுக்கு பயணிக்கும் போது எல்லாமே அமைதி என்று  தெரிகிறது. சலனங்கள் வெளியேதான்.தெய்வத்தின் அருள் கொடை கற்பக வ்ருக்ஷம் போல . We can receive it in the silence of the heart.இன்றுள்ள மனநிலையில் தலைப்புடன் தொடர்பாக ஏதும் பேச இயலவில்லை. நாம் விரும்புவது போலவே வாழ்வு அமையும் என்ற உத்தரவாதம் யார் தர இயலும்? நம்மால் வேறெதுவும் செய்ய இயலாது என்ற கடைசி நாட்களுக்காக உள்ளே செல்லும் பயணம் ஒத்திப் போடப்பட்டால் அது முட்டாள்தனமல்லவா?சாக்ரடீஸ் விற்பனைக்காக பரப்பப் பட்டிருந்த பல ஆடம்பர பொருள்களை பார்த்து அதிசயித்தாராம்!"உலகில் எனக்கு வேண்டாத பொருள்கள் எவ்வளவு இருக்கின்றன"என்று.இரண்டாம் குழந்தைப் பருவத்தில் ஒவ்வொன்றாக விடத்தானே வேண்டும்? உறவுகள் ஆசைகள்,செல்வம்,பதவி,புகழ்,தேவையற்ற எண்ணங்கள் என்று குழந்தை ஒவ்வொன்றாக சேர்க்கத்  தொடங்குவது போல ,மறுபடி குழந்தைகளாகி விட்டோம் என்பவர்கள் ஒவ்வொன்றாக நீக்கத் தொடங்க வேண்டும் அன்றோ?என்னைத் திட்ட முடியாது. நான் வாழ்வின் இரண்டாம் பாகத்தில்தான் இருக்கிறேன்.சொல்பவை அனைத்தும் முதலில் எனக்கே சொல்லிக் கொள்கிறேன்.

தளர்நடையும், பொக்கைவாயும்,ஒருவரை மறுபடி குழந்தை ஆக்குவதில்லை.மனசு என்று ஒன்று உள்ளதே அதுதான் குழந்தை ஆக்குகிறது.பின் ஏன் சிலரைப் பார்த்து அவருக்கு குழந்தை மனசு என்கிறோம்? நிஜமான குழந்தை போல உள்ள முதியவர்கள் குழந்தை அடையும் அத்தனை சலுகைகளையும் அடைந்து,Second Childhood ஐ கொண்டாடுகிறார்கள்.மற்றவர்கள் திண்டாடுகிறார்கள்.அதற்கு அவரவரே பொறுப்பு.உலகில் குழப்பங்கள் இல்லை.எல்லாக் குழப்பங்களும் மனதில் மட்டுமே.ஒரே உலகம் சிலருக்கு சொர்கமாகவும் சிலருக்கு நரகமாகவும் தெரிந்தால் குறுக்கிடுவது மனம்தான் என்று உணர்வோம் . Seneca writes to his friend Lucillius,"நேரம் தவிர வேறெதுவும் உலகில் நம் சொந்தமில்லை.ஆனால் வேண்டாத பல விஷயங்கள்,மனிதர்கள் நம்மிடம் இருந்து அதை திருடி விட இயலும்.திருடினவர் நினைத்தாலும் திருப்பித் தர முடியாத ஒன்று என்பதே அதன் சிறப்பு.நம்முடையது என்ற ஒரே பொருளை பத்திரமாக வைத்துக் கொள்ள வேண்டாமா? Certain moments are torn from us.Some are gently removed.சீக்கிரம் விழித்துக் கொள் நண்பனே " என்று.Life span நூறு வருஷம் என்றால்,ஐம்பது யோசிக்க சரியான வயதுதானே ? சொல்லப் போனால் லேட் .பேசுவோம்.

ரஞ்ஜனி த்யாகு



MOTHER PROTECTS
ஆன்மிகம் என்ற சொல்லுக்கு உண்மைப் பொருள்,எனக்குத் தெரியாது.கத்திரிக்காய் என்றால் தெரியும்.கடலை மிட்டாய் என்றால் தெரியும்.ஆன்மிகம் என்றால் என்ன என்றால் எப்படிக் காட்டுவது?அது ஒரு உணர்வு.ஒரு பொருள் நம் அனைவர் மனங்களிலும் ஒரே பிம்பத்தை உண்டாக்குவது போன்று ஒரு உணர்வு ஒரே எண்ணத்தை நம் மனத்தில் உண்டாக்குமா என்றால்,இல்லை.நம் அனுபவங்களுக்கேற்ப,யோசிக்கும் திறனுக்கேற்ப சில விஷயங்களைப் புரிந்து  கொள்கிறோம்.எனக்குப் புரிந்த வரை,ஆன்மிகமும்,மன அமைதியும் தொடர்புடையவை.இரட்டைக் குழந்தைகள் போல .(அம்மா வயிற்றில் உள்ள இரட்டைக் குழந்தைகளைக் குறிப்பிடுகிறேன்.) If we are at peace with our own self,and also with the world ,அதுவே முழுமை.

நமக்குத் தெரிந்த ஆன்மிகப் பெரியோர்களில் பெரும்பாலானோர் ஆண்கள்.ஏன்?கடவுள் கூட,தன்அரசாங்கத்தில் இட ஒதுக்கீடு (Reservation) வைத்துள்ளாரா என்ன! ஏன்,நாம்  100 ஆண்களுக்கு ஒரு பெண்ணைக் கூட குரு ஸ்தானத்திற்கு உயர்த்துவதில்லை ? இந்த பிரபஞ்சத்தின் அதிசயங்களுடன்,இறையுடன் ஒரு குட்டி தொடர்பு,ஒரு வினாடி உண்மையான தொடர்பு ஏற்பட்டால் கூட அந்த மனிதன் கட்டாயம் Humble ஆகி விடுகிறான்,என்கிறார் ஸ்ரீ அரவிந்த அன்னை.பெண்ணின் இயல்பு அச்சம்,மடம்,நாணம்,பயிர்ப்பு நிறைந்தது . பெண்கள் இயல்பில் சாதுவானவர்கள்தான்.Intuitive ஆக அவர்களுக்குள் இறை உணர்வு  உள்ளது.இன்றைய பெண்கள் பற்றி தப்பு தப்பாய் பல பேசுகிறோம்.திமிர்,யாரையும் மதிக்க மாட்டார்கள் ,தடிப் பசங்களுக்கு சரியாக எல்லாம் செய்வாள் என்று காதால் கேட்க இயலாதவற்றை எல்லாம் கூறுகிறார்கள். தவறு.பாவம்.எப்படி பெண்ணுக்கும் ஆணுக்கும் வேறு அமைப்பில் உடல் படைக்கப் பட்டுள்ளதோ அதே போல் இயல்பும் வேறாகத்தான் இறைவன் படைப்பு நிகழ்கிறது.மாற்றுகிற வேண்டாத வேலை செய்வது நாம்.ஒரு உயரதிகாரியின் வேலையில் வாயில் காப்பவர் குறுக்கிடுவது போல் இறைவன் படைப்புடன் விளையாடி துன்பம் தேடுகிறோம்.பெண்ணின் இயல்பை மாற்ற முயலும் நாம் வேறென்ன செய்து விட முடியும்? உருவத்தையும் மாற்ற முடியுமா என்ன?

பெண்களை இயல்புப் படி விட்டால் அனைத்துப் பெண்களும் ஆன்ம பலம் பெருமளவில் கொண்டவர்கள்.கர்மயோகிகள்.அனைத்துப் பெண்களும் அம்மாக்கள்.பௌதிகத் தாய்மார்கள் மட்டும் அம்மா இல்லை.பெண்களை weaker sex என்கிறோம்.ஆனால்,அவர்களுடைய physical energy ம் தாங்கும் திறனும் அலாதியானது.பெண்கள்,தங்கள்  இயல்புப் படி ஞாயத்தின் பக்கம் நிற்க கூடியவர்கள்.ஆனால் கற்பு என்றதில் தொடங்கி எல்லாக் கட்டுப்பாடுகளும் பெண்ணுக்கே விதிக்கப் பட்டன."கற்பு நிலை என்று சொல்ல வந்தால் இரு கட்சிக்கும் அதைப் பொதுவில் வைப்போம்"என்றார் மஹாகவி பாரதியார்.கட்டுப்பாடு யாருக்கு உண்மையில் தேவை? ஒவ்வொரு பெண்ணின் மனதுமே அவளின் நீதிபதி.புறக் கட்டுப்பாடுகள் பகவான் கிருஷ்ணனை தாய் யசோதா கட்டியது போல் ஒரு பாவனைதான்.

பெண்களின் வாழ்வே ஆன்மிக வாழ்வுதான்.அவர்கள் தனியாக எதுவும் செய்யத் தேவை இல்லை.உபநிஷத ,வேத காலங்களில் மைத்ரேயி போன்ற பெண்கள் ரிஷிகளுக்கு சமமானவர்களாகத் திகழ்ந்தார்கள் என்ற குறிப்புகள் உள்ளன.சோழ மன்னர்கள் காலத்தில்,குந்தவைப் பிராட்டி போன்று அரசியலில் முக்கியப் பங்கு வகித்த பெண்கள் உண்டு.அவர்களின் வழி தோன்றல்கள்தான் எல்லாப் பெண்களும்.பின் வந்த காலங்களில் மாற்றங்கள் தொடங்கின.பெண்கள்  நிலைமை மட்டும் மாற்றங்களை சந்தித்தே வந்திருக்கிறது .காரணம் அவர்கள் தன்பலம் அறியாமல் இருப்பது.பெண்ணுடல் போர்த்துக் கொண்ட தருணம் ஆத்மா தான் உடல் கடந்தது என்பதை மறந்து விடுமோ? Women think with their heart and men with their head என்று சொல்வார்கள்.அது உண்மைதான். ஆணுக்குத் தன்னை நேசித்துக் கொள்வதே முதன்மையாக உள்ளது.பெண்கள் பிறந்தது முதல் தன்னை இரண்டாம் இடத்திலேயே வைத்துக் கொள்கிறார்கள்.தியாகம் என்ற பெயரில் அன்பு என்ற பெயரில்  தன்னை தொலைத்து விடுதல் அவர்களுக்கு சுலபமாய் செய்ய வருகிறது.உள்ளே உள்ள வஸ்துவுடன் ஏற்படும் தொடர்பைத் தக்க வைக்கும் சக்தியை,பெண் மேல் திணிக்கப் பட்ட, அவளாக ஏற்படுத்திக் கொண்ட கட்டுகள் வலிமை இழக்கச் செய்கின்றன.   அதெல்லாவற்றையும் தாண்டி இறைவன் அழைப்பு உள்ள பெண்கள் விடுபட்டு விடுகின்றனர்.

ஆனால் எனக்கு இது புதிராகவே மனதில் தங்கி உள்ளது.ஆணுடன் ஒப்பிட்டால் உள்ளுணர்வு அதிகம் கொண்ட பெண்கள் ஏன் பிறர் போற்றும் அளவு அறியப் படவில்லை? இல்லை எனக்குத் தெரியவில்லையா?அப்படியே நான் அறியாமையில் இருப்பினும் விகிதம் குறைவு என்பது உண்மை அல்லவா?எல்லாத்  துறைகளிலும்  பெண்கள் சமமாக சாதிக்கிறார்கள்தான்.ஆனால் அதுவுமே கூடசரி  சமம் இல்லை. அதற்கு பெண்குழந்தைகளைக் கருவில் கொல்ல நினைக்கும்,பெண் பிறந்து விடுமோ என்று திகில் கொள்ளும் முட்டாள் மனங்கள் திருந்த வேண்டும்.புறம் சம்பந்தப் பட்டவை இப்போது பேச வேண்டாம்.அகம் தொடர்பான ஒரு உலகில் ஏன் குடத்துள் விளக்கு போலத்தான் பெண்கள் இருக்கிறார்கள்?ஆனால் ஒன்று.வெளியே ஆன்மிகவாதிகளாய்த் தென்படும் பலரின் வாழ்வை விட,சாதாரண ,ஆர்பாட்டமற்ற ,வெகுளியான இந்தியப் பெண்ணின் வாழ்வு வணங்கத் தக்கது.

ரஞ்ஜனி த்யாகு



MOTHER PROTECTS
சென்ற சில போஸ்ட்களை வாசித்த ஒரு நண்பரிடம் இருந்து தொலைபேசி அழைப்பு வந்தது.அவர் கூறினார்,"எல்லாம் படித்தேன்.ஆனால் எழுத்துக்கள் யார் மீதோ உள்ள கோபத்தை நீ  வெளிப் படுத்துவதாக உணர்கிறேன்.உனக்கு லைட்டாக எழுத வராதா?" யோசித்துப் பார்த்தேன்.ஏதோ நம்மைத் தொடும் போதுதான் எழுத முடிகிறது.மகிழ்ச்சியான தருணங்களை மனம் அமைதியாக அசை போடுகிறது.கோபங்களுக்கு எழுத்து வடிகால்.அவ்வளவே.என் கோபங்கள் தார்மீகக் கோபங்கள்.வன்மங்கள் இல்லை.இந்த போஸ்ட் இரண்டு வாரமாக மனதில் உட்கார்ந்துள்ளது.நண்பர் அறிவுரையை ஏற்று நகைச்சுவை எழுத முற்பட்டுள்ளேன் என நினைக்க வேண்டாம்.எனக்கு அது வருவதில்லை.சரி,... சொல்ல வந்ததை பேசி விடுவோம்.

ஏதேனும் அல்ப விஷயம் சொல்ல வேண்டி வந்தால்,கொசு மாதிரி என்று கூறுவோம்.அது எவ்வளவு தவறு என்று கொசுக்கடியுடன் தூங்குபவருக்கே தெரியும்.வர்தா புயல் வந்தாலும் வந்தது.குடியிருப்பை சுற்றி விழுந்த மரங்கள்,தேங்கிய நீர்,அப்புறப் படுத்துவதில் தாமதம்.கேட்கவா வேண்டும்? கொசுக்கள் பெருகி,இரவு பூரா கொசு அடித்து தூக்கம் தொலைத்தோம்.ஓடோமாஸ்,சுருள்,இத்யாதிகளுக்கெல்லாம் அவை அசரவில்லை.கிட்டத்தட்ட 30 வருஷமாய் என் தொணதொணப்பு,தினமும் Boss தரும் sermon அதெல்லாவற்றையும் விட த்யாகுவை சற்றே அதிகம் பயமுறுத்தின கொசுக்கள். கொசுவலைதான் ஒரே தீர்வு என முடிவெடுத்து ராமஜபம் செய்வது போல் தினம் பத்து முறை" கொசுவலை வாங்கணும்" என சொல்லிவிட்டுத் தூங்குவதை வழக்கமாக்கிக் கொண்டார்.அது எந்த விதத்தில் உதவியது தெரியவில்லை.யாருக்குத் தெரியும் இந்த சைக்காலஜி எல்லாம்.எனக்கோ சாமான் கூடினால் அலர்ஜி வரும்.வாங்க வேண்டாம் என்றால் இன்னும் கூடுதலாய் கொசுவலை பற்றி பாடம் நடத்துவார்.வாங்கினால் பார்த்துக் கொள்ளலாம் என தப்பு கணக்கு போட்டேன்.ஏனென்றால் என் நம்பிக்கை அப்படி.ஒரு சின்ன 80 பக்கம் நோட்டு பூரா வீட்டிற்காக அவர் உடனடியாக செய்ய வேண்டிய வேலைகளைக் குறித்து வைத்துள்ளேன்.இன்னும் முதல் பக்கமே திருப்பிய பாடில்லை.ஆண்களுக்கு மனைவி மேல் உள்ள நம்பிக்கையும் அப்படி.80 பக்கத்தில் உள்ள எல்லாவற்றையும் எப்படியாகிலும் முடித்து விட்டு, "நீ சூப்பர் "என்ற இரண்டு வார்த்தையில் மயங்கி,அடுத்த நோட்டுக்கு விஷயம் சேகரிக்கும் அப்பாவிகள்.ஆனால் கொசு இன்னும் வலிமையானது என்று உணரும் நேரமும் வந்தது.

பாண்டிச்சேரி போய்விட்டு காரில் திரும்பிக் கொண்டிருந்த சமயம் சாலையில் கொசுவலைகளைப் பரப்பி வியாபாரம் செய்து கொண்டிருந்தவர் கண்ணில் பட்டார்.காரை நிறுத்தி விட்டு , குணா படத்தில் கமல்ஹாசன் அபிராமியைத் தரிசிக்கும் போது ஒரு பாவம் (BHAVAM  )காட்டுவாரே அது  போல பரவசத்துடன் இவரும் கொசுவலை விற்பவரை நோக்கிப் போனார்.பத்தே நிமிஷத்தில் பேரம் படிந்து,கையில் நூறு ரூபாய் நோட்டே இல்லாமல் நாடு திண்டாடிக் கொண்டுள்ள சமயம் கையில் இருந்த எட்டு நூறு ரூபாய்த் தாள்களையும் கொடுத்து வாங்கிய கொசுவலையைத்   தூக்க முடியாமல்  தூக்கி வந்து கார் டிக்கியில் வைத்தார். பசங்களும் நானும் சற்று அதிருப்தியுடன் ஒருவரை ஒருவர் மௌனமாகப் பார்த்துக் கொண்டோம்.த்யாகு அதையெல்லாம் பொருட்படுத்தும் மனநிலையிலேயே இல்லை. இனிமையான தூக்கம் அல்லவா,பல நாள்களுக்குப் பின்?மனதைத் தேற்றிக் கொண்டேன்.ஏனென்றால்,அழகாக மடிக்கப் பட்ட கொசுவலை சிறு Briefcase அளவே இருந்தது. இடம் அடைக்காது.எனக்கு என் கவலை.வீட்டிற்கு வந்தவுடன் கவர் பிரிக்கப் பட்டது. கிட்டத்தட்ட மூர்ச்சையாகி விட்டேன்.பட்டணத்தில் பூதம் பட ஜீபூம்பா போல கொசுவலை விரிந்தது. "மூன்று பேர் இதற்குள் தூங்கலாமாம்.அவன் சொன்னான்" என்றார் .எனக்கு சிரிப்பதா அழுவதா தெரியவில்லை.

இரவும் வந்தது.எங்களை எல்லாம் ஒப்புக்கு ஒரு வார்த்தை கேட்டுவிட்டு,மிதப்பாக கொசுவலையைப் பிரித்து அதில் உள்ள சிறுவாயில் வழியே கஷ்டப் பட்டு உள்ளே போய் படுத்து கொண்டார்.அரசகுமாரிகள் மஞ்சத்தில் உறங்குவதை சினிமாவில் பார்ப்போமே அது போல ஒரு ஸ்டைல்.கொசுவலையை சுற்றி வந்த கொசுக்கள் எல்லாம்" நோ என்ட்ரி "போர்ட் பார்த்தாற் போல அடுத்த டார்கெட்டாக எங்கள் பக்கம் திரும்பின.தன் விஷயம் ஜயித்ததால்,த்யாகு அலட்சியப் படுத்திய  ஓடோமாஸ்,கொசு விரட்டும் மற்ற உபகரணங்கள் சீந்துவாரற்று இருந்தன.பெண்களுக்கு அதற்கெல்லாம் நேரம் இருப்பதில்லை.தலையணையை முகர்ந்தால் தூக்கம் வந்து விடுகிறதே?அறையில் நாலு பேரையும் சமமாகக் கடித்த கொசுக்கள்,இப்போது மூன்று பேரைக் கவனித்தால் போதும் என்று வேலையைத் தொடங்கின. அது மட்டும் இல்லாது ஒவ்வொரு முறையும் ஏதேனும் எடுக்க வெளியே வந்தால் ஒரு கொசு உள்ளே வந்து விடுமோ என,என்னைப் பலமுறை அன்போடு அழைக்க ஆரம்பித்தார்.குடிக்க தண்ணி,விக்ஸ்,மொபைல் ,படிக்க துக்ளக் .......சரி ரொம்ப நாள் இவ்வளவு ப்ரயத்தனப் பட்டு கொசுவலை உபயோகிக்க மாட்டார் என்று பார்த்தால்,அவர் ஒன்றும் கண்டுகொள்வதாயில்லை.இன்னொரு வேலையும் எனக்கு  சேர்ந்து கொண்டது.மறுநாள் அதை மடித்து வைப்பது.அதுதான் கவரில் இருந்து வெளியே வந்தவுடன் விஸ்வரூபம் காட்டியதே.இதோ இப்போது கூட கொசுவலைக்குள் இருந்து அழைப்பு வருகிறது.

பெண்கள் பற்றி,காளிதாசன் காலம் தொட்டு என்னென்னமோ சொல்கிறார்கள்.கடைக்கண் பார்வையில் எல்லாம் சாதித்துக் கொள்வார்கள்,விழியினால் வலை போட்டு அதில் மாட்ட வைத்து விடுவார்கள்,நிமிஷத்தில் கண்ணில் நீரை வருவித்து எதையும் அடைந்து விடுவார்கள்,தலையணை மந்திரம் ஓதுவார்கள்,கணவனைக் கட்டிப் போட்டு விடுவார்கள் .....எல்லாம் சும்மா.ஒரு கொசுவலைக்குள் த்யாகுவை கட்டிப் போட்ட கொசு செய்வதைக் கூட (அது ஆறே மணி நேரமாயினும்) என்னால் செய்ய முடியவில்லை.எனக்குத் தெரிந்த பெண்கள் நிலையும் இதுவே.விதிவிலக்குகள் இருக்க வாய்ப்புண்டு.அவர்களைக் கூட ஸ்மார்ட்டான பெண்கள் என்று சொல்வதை விட அந்த ஆண்கள் கொஞ்சம் பயந்தவர்கள் என்றுதான் கூறுவேன்.ஏற்கெனவே ஒரு போஸ்ட்டில் சொல்லிவிட்டேன்.ஆனாலும் மறுபடி சொல்ல நினைக்கிறேன்.ஆண்களுக்கு உலகம் வீடு.பெண்களுக்கு வீடே உலகம்.ஆண்களை அறிந்து கொள்ள அந்தப் பெரிய உலகிற்குள் பெண்கள் வர வேண்டும்.ஆனால் பெண்மனம் அறிய வீடு என்ற சிறு உலகிற்குள் ஆண்கள் வந்தால் போதும்.எது சுலபம்,சொல்லுங்களேன்.ஆத்மார்த்தமாக வர வேண்டும்.மனத்திற்கு ஆண்பால்,பெண்பால் இல்லை.எல்லா மனமும் ஆழமானதே.பெண்மனம் ஆழம் என்று கவிதை சொல்லி ஒதுங்காமல், இயல்பாய், அங்கு என்னதான் உள்ளது என்று தேடலாமே? பெண்கள் பற்றி பேச இன்னும் எத்தனையோ உண்டு.பேசுவேன்.

ரஞ்ஜனி த்யாகு


MOTHER PROTECTS
எங்கள் இளமைக்கால பொங்கல் விழா அமைதியானது.இப்போது பொங்கல் ஆரவாரம் நிறைந்தது.இரண்டும் சரிதான்.ஆழ்கடல் போல ,பொங்கும் வெள்ளமும் அழகே.ஆனால் எதற்காகக் குதூகலிக்கலாம் என்று வரைமுறை இருந்தால் கொஞ்சம் நலமாக இருக்கும்.வீட்டுப் பெண்கள் பொங்கல் வைக்கும் நேரம் ஆயிற்றே என்ற யோசனை துளியும் இல்லாமல் சன் தொலைகாட்சி ஒவ்வொரு வருடமும் திரு சாலமன் பாப்பையா (ஐயா வணக்கம்,நான் உங்கள் விசிறி)அவர்களுடைய சிறப்பான தலைமையில் 10 மணிக்கு ஒளிபரப்பும் பட்டி மன்றத்தில் இருந்து ,கிராமிய பொங்கல்,அந்த நடிகை வைத்த பொங்கல்,இந்த நடிகர் டேஸ்ட் பார்த்த பொங்கல் என பல நிகழ்ச்சிகள் எல்லா சேனலிலும் இடைவிடாது ஒளிபரப்பாயின. என் நேரம் நல்லதாக இருந்ததால்,திரு.சுகி சிவம் அவர்கள் கம்பன் கழகத்திற்கு ஆற்றிய உரையையும்,தூர்தர்ஷன் சானலில் திருவள்ளுவர் தினத்திற்காக (இன்று 16 ஜனவரி திருவள்ளுவர் தினம்) ஒரு பெரியவர் ஆற்றிய சிறப்புரையையும் கேட்க நேர்ந்தது.அவர்கள் பெயரைத் தொடர்ந்து கீழே போட்டால் என்ன?நடிகர்கள் நேர்காணலின் போது ,நமக்குத் தெரியும் என்று தெரிந்தும் நொடிக்கொரு முறை பெயர் போடுகிறார்கள். இரண்டு நிகழ்ச்சிகளிலும் உரையாற்றிய பெருமக்கள்  பேச்சில் மனம் தொட்ட சிலவற்றைப் பதிவு செய்கிறேன்.அதற்கு முன் ஒன்று கூறுகிறேன்.2 மணிக்கு சண்டை,6 மணிக்கு ரௌத்திரம், தொடர்ந்து  வேட்டை,பிச்சைக்காரன்.வேதாளம், போக்கிரி, சைத்தான்.... பொங்கலும் அதுவுமாய்க் கெட்ட வார்த்தை பேசுகிறேன் என்று திட்டாதீர்கள்.தமிழ்ப் பட பெயர்கள். சினிமா துறையைக் கிண்டல் செய்யவில்லை.இவை நல்ல படங்களாக இருக்கலாம்.ஆனால் இப்பெயர்கள் தாங்கின படம்,பட்டிமன்றம் போன்ற இரண்டு நிகழ்ச்சிகள் இருந்தால் பின்னதையே பார்க்க தோன்றுகிறது.

"நாம் அனைவரும் ராவணன் இனம்தான்,அவன் வெளியேயும் ராவணன்,நாம் உள்ளே ராவணர்கள்" என்று தொடங்கினார் சுகி சிவம் அவர்கள்.ராவணன் சீதை மேல் கொண்ட எண்ணத்திற்குப் பெயர் என்ன?எதற்காக பிராட்டியைக் கவர்ந்து சென்றான்,தன் உயிர் பிரியும் முன் அந்த மாயவலையில் இருந்து விடுபட்டானா,அல்லது அவன் தெளிவடையாமலே உலகை நீத்து விடுகிறானா என்பதை,கம்பன் பார்வை,தன் பார்வையில் இருந்து விளக்கினார்.சூர்ப்பணகை மூக்கு அறுபட்டு வருகிறாளாம்.சினம் கொண்ட ராவணன், காரணம் கேட்டறிய முற்படுகையில்,அரக்கியாய் இருப்பினும் பெண் என்பதால், ராமன் மேல் கொண்ட மோகத்தால் கிடைத்த தண்டனை என்பதை வெளியிட நாணி,ராவணனைக் கவரும் விதமாய் சீதாபிராட்டியை வர்ணிக்கிறாள் .ராவணன்,"நீ என்ன செய்தாய்" எனக் கேட்பதாய்க் கம்பநாடார் உரைக்கிறார்.ராமனிடம் தான் பேசியவற்றைக் கூறாது ,அவன் weakness எது என அறிந்து,அவனை திசை திருப்புமாறு சீதை பற்றி வர்ணிக்கிறாள் .அவள் கூறுவதைக் கேட்கக் கேட்க ராவணன் மனதில் ஒரு பெண் பிம்பம் உருவாகிறது.ராவணன் தேடிவந்ததும்,கவர்ந்து சென்றதும் அந்த சீதையைத்தான் .Physical ஆகக் கவர்ந்து சென்றதை இங்கு குறிப்பிடவில்லை.உண்மையான சீதை பற்றி அவன் அறியான்.அவன் மனம் கவர்ந்த தன்  எண்ணத்தில் உருவான ஒரு பெண்ணையே பிராட்டியில் காணப் படாத பாடு படுகிறான்.மாயையால் அலைக்கழிக்கப் படுகிறான்.ஆனால் அவன் சிறந்த சிவபக்தன்.மாயை நீங்கித் தெளிவு பெற்ற பின்னரே அவன் மூச்சு பிரிகிறது.தெளிவு எப்படி வந்தது?அவன் தெளிவு பெற்றான் என நாம் எப்படி அறிவோம்?

பொதுவாக இதிகாசங்கள், பெரிய படைப்புகள் செய்வோர் வெறும் கதை சொல்வதற்காக எழுதுவதில்லை.ஒரு முறை கேட்ட கதையை மறுபடி கேட்க அதே ஆர்வம் இருக்காது.(ராமாயணம் விதிவிலக்கு.நம்மில் கலந்தது.)வால்மீகியை கம்பன் மொழிபெயர்க்கவில்லை.ராமாயணக் கதை மூலம் செய்தி சொல்வதே அவர் நோக்கம்.அயோத்தி மாநகர்,ஆரண்யம்,அமர்க்களம் இவை மூன்றில் கம்பன், தான்  சொல்ல விரும்பிய பல விஷயங்கள் சொன்னது அமர்க்களத்திலேயே.ஏனென்றால் நகரம் கட்டுப்பாடு நிறைந்த இடம்.காடோ கட்டுப்பாடு சுத்தமாய் அற்ற இடம்.ஆனால்,போர்க்களம்?மனிதனின் உண்மை இயல்பு,ஞானம் பரிபூரணமாக வெளிப்படக் கூடிய இடம் போர்முனை.  பகவத் கீதையும் போர்க்களத்தில் புகட்டப் பட்டதே என்பதை இங்கு ஒப்பு நோக்கலாம்.ஒரு கட்டுப்பாட்டிற்கு அடங்கியும் கட்டுப்பாடே அற்ற இடத்திலும் அமைதி காப்பது பெரிதல்ல.நொடிக்கு நொடி எல்லாம் மாறும் ஒரு சூழலில் அதை செய்தால் வருவதே ஞானம்.ராவணன் தெளிவு பெற்றதும் அமர்க்களத்திலேயே.

14 ஆண்டுகளும் தான் கற்பித்துக் கொண்ட பெண்பிம்பத்தை அடைய ஏதேதோ செய்கிறான்.நடக்கவில்லை.அவன் நடவடிக்கைகள் போர்முனை வரை அவனை இட்டுச் சென்ற பின்னரே,இந்த மாயையை விடப் பெரிய ஒன்று உள்ளது என உணர்கிறான்.அவனுக்குள் இருக்கும் க்ஷத்ரியன் விழிப்படைகிறான்.லங்கையின் பாதுகாவலனாய் உணர்கிறான்.பெரும் சிவபக்தன்.சிவன் வெளியேறி சீதை இருந்த மனம் குழப்பத்தில் இருந்தது.இப்போது,மனசில் இத்தனை வருஷம் பாதுகாத்த பிம்பம் உடைகிறது.பிராட்டியை அசோகவனத்தில் சிறை வைத்தானே தவிர துன்பம் தந்தானில்லை.ஆனால் கடைசிப் போரில் ஸ்ரீ ராமச்சந்திர மூர்த்தியை சந்திக்க கிளம்பும் போது சொல்கிறானாம், "இன்று,ஒன்று மண்டோதரி அழ வேண்டும்,அல்லது சீதை அழ வேண்டும்" என.சீதையிடம் கொண்ட மாயமோகம் அகல்கிறது.அவள் கண்ணீர் தன்னை இனி அசைக்கப் போவதில்லை என உணர்கிறான்."சட்" என மாயத்திரை போய் விடுகிறதாம்.இந்த விளக்கங்கள், திரு சுகிசிவம் வாக்கில் மிக அழகாக இருந்தன.ஏன் தெரியுமா?நாம் அனைவருமே ராவணன் பண்ணினதையே செய்கிறோம். பார்க்கும், பழகும், ஒவ்வொரு நபர் பற்றியும் நாம் உருவாக்கிக் கொண்ட பிம்பங்களை உண்மை மனிதர்களாக நினைத்துக் கொண்டு வாழ்ந்து கொண்டுள்ளோம்.உண்மை முற்றிலும் வேறாக இருக்கும் போது, சிலர் அதிர்ச்சி அடைகிறோம்.சிலர் ஞானம் பெறுகிறோம்.அது அவரவர் கர்மபலனைப் பொறுத்தது.இன்னும் பல கூறினார்.அவை பிறகு.

அடுத்து பொதிகை தொலைக்காட்சி நிகழ்ச்சி.பெண்கள் பற்றிய நிகழ்ச்சி.சத்ரபதி சிவாஜியின் தாய் பற்றி அவ்வளவு உயர்வாகக் கூறினார்.பண்டைக்காலத்தில், போரில் ஒரு அரசனை வெற்றி கொண்டால்,அவனது நாட்டில் தொடங்கி அனைத்து உடமைகளும் வெற்றி பெற்ற அரசனைச் சேருமாம். சிவாஜி ஒரு முறை அவ்வாறு போர் முடிந்து தான் வென்ற பொருள்களைப் பார்வை இட்டுக்  கொண்டு வருகிறாராம்.ஒரு பல்லக்கில் தோல்வியுற்ற அரசனின் துணைவி இருக்கிறாள்.பல்லக்கின் திரை விலகுகிறது.உள்ளே இருந்த பெண் நடுங்கி,வெளிறிப் போய் அமர்ந்திருக்கிறாள்.சிவாஜி அவளைப் பார்த்துக் கேட்கிறாராம்," தாயே என்ன ஆயிற்று?தாங்கள் ஏன் இவ்வாறு நடுங்குகிறீர்கள்?"என.இப்போது நடப்பது என்ன? பெண்கள் பற்றின வன்முறைகளைப் பேப்பரில் எழுதவும் படிக்கவும் வெறுக்கிறேன்.சினிமாக்களில் காட்டப் படுவதை அந்தப் படங்களைப் புறக்கணித்து அலட்சியம் காட்ட விழைகிறேன்.அதனால் இன்னும் கோபமான பதிவுகள் செய்யாமல் நிறுத்துகிறேன்.ஆண் குழந்தைகள் பெற்றவர்கள்,மற்ற பெண்களைத் தாய் போல கருத தங்கள் மகனுக்கு கற்பிக்க வேண்டுகிறேன்.

அடுத்த செய்தி.பெண் பெற்றவர்களைப் பார்த்து," பெண்ணை எங்கே கொடுத்திருக்கிறீர்கள் "என்று கேட்போம்.ஆண் குழந்தைகள் பெற்றவரிடம் "எங்கிருந்து பெண் எடுத்திருக்கிறீர்கள்" எனக் கேட்கிறோம்.எல்லாம் கொடுக்கல் வாங்கல்தான் . பொருளை வாங்கிக் கொள்பவர் அல்லவோ ஏதேனும் கொடுத்து வாங்கி கொள்ள வேண்டும்?பெண்ணையும் கொடுத்து பொருளையும் கொடுக்கும் வழக்கம் இன்னும் மாறாமல் உள்ளதை ஒரு பேச்சாளர் மிக வருத்தத்துடன் குறிப்பிட்டார்."ஆணும் பெண்ணும் நிகர் எனக் கொள்வதால் அறிவிலோங்கி இவ்வையகம் தழைக்குமாம்" என்றார் மஹாகவி பாரதியார்.எங்கே தழைக்க விடுகிறோம்?முதலில் பெண்களுக்கே அந்த ஆசை இருப்பதாய்த் தெரியவில்லை.அற்ப விஷயங்களில் ஆண்களுடன் போட்டி போட்டால் சரியாயிற்றா?

கடைசியாய் ஜல்லிக்கட்டு சம்பந்தமான கருத்து வேறுபாடு.ஒரே கூச்சல் எல்லா சானல்களிலும் .நடத்தி விட்டுப் போகட்டுமே?காளைகள் துன்புறுத்தப் படுவதாய் பேசுகிறார்கள்.பெட்ரோல் பங்க் ஒவ்வொன்றிலும் கூண்டுக் கிளிகள்.பட்டுப் புடவைக்காக கொல்லப் படும் பட்டுப் பூச்சிகள், உணவுக்காக கொல்லப் படும் ஆடு கோழிகள்,வலை வைத்துப் பிடிக்கும் மீன்கள் எல்லாம் துன்பப் படவில்லையாம்.காளைகள் ஒரு நாள் அடைவது துன்பமாம்.என்ன லாஜிக்கோ?சரி மற்ற கட்சியினரும்தான் எதற்கு கொடி பிடிக்கிறார்கள்?பாரம்பரியம் அழிந்து விடுமாம்.பாரம்பரிய உடையை மாற்றலாம்.பழக்கவழக்கங்களை மாற்றலாம்.பெண்ணைப் பார்க்காமலே கல்யாணம் செய்து கொண்டார்கள்.இப்போ செய்வீர்களா?நாலு மாசமாவது பழகாமல் தாலி கட்டுகிறார்களா? பாரம்பரிய உடைதான் அணிகிறோமா?பாரம்பரிய உணவுதான் சாப்பிடுகிறோமா?அதில் எல்லாம் போகாத பாரம்பரியம் ஜல்லிக்கட்டைத் தடை செய்வதால் போய் விடுமாம்.எத்தனை நேரம்,சக்தி விரயம் பாருங்கள் .

அடுத்த பொங்கல் வரை பேச விஷயம் இருக்கும் போலத் தோன்றுகிறது.பொங்கல் கொண்டாட்ட நினைவுகள் பசுமையாக உள்ள போதே விடை பெறுகிறேன்.

ரஞ்ஜனி த்யாகு


MOTHER PROTECTS
அபிராமி அம்மைப் பதிகத்தின்,முதல் பதிகத்திலேயே ,இரண்டாவது வரியிலேயே ஓர் கபடு வாராத நட்பு என்று திரு அபிராமபட்டர் குறிப்பிடுகிறார்.இது போன்ற தெய்வத் துதிகள் புனைவோர் எழுதுபவை சாதாரண மனநிலையில் இருந்து எழுதப் பட்டவை அல்ல.உயர்ந்ததொரு நிலை,consciousness .அவை தெய்வ வாக்குகளே.ஒவ்வொரு வரியும் ஆழ்ந்து சிந்திக்க வேண்டியவை.ஒரு பிறவியில் ,சர்க்கரை குன்றை சாப்பிட ஆவலுறும் எறும்பு போல அணுவளவு சுவைக்கலாம்.எப்போதுமே, கபடில்லா நட்பு என்ற இந்தப் ப்ரயோகம் என்ன சொல்ல வருகிறது என நான் யோசிப்பேன்.அப்படி ஒரு நட்பு பாராட்டினால்தான் அதை உணர்தல் சாத்தியம் என்று தோன்றும்.தான் உணராத ஒன்றை எழுத முடியாது.அப்படிப்பட்ட எழுத்து இதயம் தொடாது.அபிராமபட்டர்,கலையாத கல்வி,குறையாத வயது,கன்றாத வளமை,குன்றாத இளமை ,சலியாத மனம், தாழாத கீர்த்தி, மாறாத வார்த்தை,தடைகள் வாராத கொடை ஒரு துன்பம் இல்லாத வாழ்வு, என்று சாமானியர்களுக்கு அடைய மிகக் கடினமான ஒரு பட்டியலில்,உச்சியில் கொண்டு வைக்கிறார் ஒரு கபடு வாராத நட்பை.இவை எல்லாம் தர வேண்டி அன்னையைப் ப்ரார்த்திக்கிறார். அப்படியென்றால் என்ன தெரிகிறது?கபடு வாரா நட்பு அடைய கொடுத்து வைத்திருக்க வேண்டும் என.அடைய மட்டும் இல்லை.தரவும்.இங்கு கொடுப்பதே திரும்ப வரும்.

நட்பு எந்த இரு ஜீவன்களுக்கு இடையேயும் நிகழலாம்.பொதுவாக முன் அறிமுகம் இல்லாத,ரத்த சம்பந்தம் அற்ற,இருவருக்கிடையே காரணம் அற்று துளிர்க்கும் பாசத்தையே நட்பு என்கிறோம்.ஆனால் நட்பு இறைவனுக்கும் பக்தனுக்கும் இடையே ஏற்படலாம்.கண்ணனைத் தோழனாய்க் கண்ட மஹாகவி போல.கணவன் மனைவி,பெற்றோர் குழந்தைகள்,சகோதரர்கள், குரு சிஷ்யன் எந்த இருவரும் நட்புறவாடலாம்.நட்பு பாராட்டும் விதமான இயக்கமே உலக இயல்பு.ஆனால்,அபிராமபட்டர் கூறின கபடில்லா நட்புதான், தொடர இயலும். மேலே குறிப்பிட்ட ஒரு ஜோடியை எடுத்துக் கொள்வோமே!நண்பர்களாய்த் தொடங்குகிறார்கள்,கல்யாணத்தால் இணைந்து கணவன் மனைவி ஆகிறார்கள்.நட்பு ஆழமல்லவோ ஆக வேண்டும்! ஆகிறதா?கபடு என்றால் ஏதோ பெரிய சூது மட்டும் இல்லை.ராவணன் சீதா பிராட்டியைக் கவர்ந்து செல்ல ,சகுனி பாண்டவர்களை ஒழிக்க செய்தவை மட்டும் சூது இல்லை.சகோதரனை சொத்து விஷயமாய் ஏமாற்றுவதும்,பெற்றவர்களை ஏமாற்றுவதும் சூதுதான்.தன்னை மிஞ்சின சிஷ்யனைக் கண்டு மனம் வெதும்பும் ஆசான் செய்வது மனத்தால் செய்யும் சூது.குரு துரோகம் சூது.கணவனை அவன் பெற்றோரிடம் இருந்து பிரிப்பது சூது.மனைவியை மரியாதை இன்றி,தாதியாய் நடத்துவது பெரிய சூது .(அபிராமி மன்னிக்க மாட்டாள். பெண்களின் பிரதிநிதி என்பதால் additional sentense)
மனத்துக்கண் மாசிலன் ஆதல் அனைத்தறன்
ஆகுல நீர பிற
என்கிறார் திருவள்ளுவர்.மனத்தில் மாசற்றிருப்பதே கபடில்லாமை.மாசு என்றால் எவை என்றால் மறுபடி பட்டியல்தான் இட வேண்டும்.

நட்பு அழகிய சொல்.நட்பே வாழ்வை இயக்குகிறது.நட்பும் கபடும் ஸ்ரீதேவியும் அவள் தமக்கையும் போல.சேர்ந்து வாசம் செய்ய முடியாது.மனதில் கபடம் தோன்றும் நேரம் அன்பு,புரிதல்,பொறுமை,என்ற பல நல்ல குணங்கள்," நீயே இந்த மனசில் இருந்து கொள் .உன்னுடன் சேர்ந்தால் எனக்கு மூச்சு முட்டும்" என்று அந்தக் கபடிற்கு இடம் கொடுத்து விட்டு வெளியேறுகின்றன.இப்போது நட்பு என்ற சொல்லுக்கு,உண்மையான,வெறும் தோழர்களாக மட்டும் உள்ளவர் பார்வையில் இருந்து ஞாயம் செய்து விடுவோம்.மேலே குறிப்பிட்ட எல்லாரையும் விட பலபடிகள் மேலானது இரு நண்பர்களுக்கிடையே நிலவும் friendship .ஏன்?உறவுகளைப் பிணைக்கும் வலிமையான சங்கிலிகள் கிடையாது.ஒருவனையோ ஒருத்தியையோ ஏன் அவ்வளவு பிடிக்கும் என்பதற்கு காரணம் கிடையாது.மனத்தில் முதல் இடத்தில் இருந்தாலும் அவர்களுக்கு supportive ஆக இருக்க உரிமைகள் கிடையாது.என் friend எனக்கு எல்லாவற்றையும் விட மேல்தான் என்று கூற தைரியம் கிடையாது.....இப்படி பற்பல கிடையாதுகளைத் தாண்டி நட்பில் காலம் பூர இருக்க வேண்டும் என்றால் எப்படி கபடு எட்டிக் கூடப் பார்க்காமல் மனஸ் தெளிந்த நீரோடையாய் இருக்க வேண்டும்!!!

நட்பு,உயிர்  இருக்கும் வரை தொடர்ந்தால்,அதில் கபடில்லை.நல்ல நட்புகள் மனசில் சேர்ந்தே இருக்கும்.Soul Mates .வேண்டாத எண்ணங்கள் மனதை ஆக்ரமித்தால் வெள்ளைத் துணியில் பட்ட சிறு கரை போலத்தான்.அதை வெள்ளைத்துணி என்று கூற இயலாது.Acquaintances வேறு.Friendship வேறு.இந்த போஸ்ட் மூலம் என் நட்புகளுக்கு நன்றி.Friendship ற்கு ஒரு dignity உண்டு.பிரபஞ்சத்தில் ஒரே மாதிரி மனிதர்கள் இருவர் இல்லை.ஏதேனும் வேறுபடும்.ஒரே மாதிரி இரண்டிருந்தால் அதன் தேவை என்ன?  Sri Aurobindo Mother says" Total harmony does not at all lie in an identity,but in a harmonisation which can come only by putting each thing in its place".யாருடனானாலும் ஒரே எண்ணம் கொண்டிருப்பது மட்டும் நட்பில்லை.வள்ளுவர் நட்பு என்ற அதிகாரத்தில் கூறுகிறார்,

இனையர் இவரெமக்கு இன்னம்யாம் என்று
புனையினும் புல்லென்னும் நட்பு

நட்பில் உயர்வு தாழ்வில்லை.இவர் எனக்கு இன்ன தகுதி உடையவர்,என்று பிறருக்கு சிறப்பித்து சொன்னால் கூட நட்பின் தன்மை மாசுபட்டு விடுகிறது என்கிறார்.கருத்துகள் மாறுபடலாம்.ஆனால் mutual respect and love என்ற நூலில் தொங்குகின்ற ஒன்று.ஆத்ம நட்புகளுக்கு நூல் மிக வலிமையானது.ரொம்ப நேரமாய்ப் பேசுகிறேன்.மறுபடி பேசுவோம்.

ரஞ்ஜனி த்யாகு


MOTHER PROTECTS
பயணத்தின் போது பல வேகத்தடைகளைத் தாண்டிப் போகிறோம்.விபத்துக்கள் தவிர்க்கப் பட வேண்டி,போடப் பட்ட வேகத்தடைகள்.அரசும் நெடுஞ் சாலைத் துறையும் அந்த கைங்கரியத்தைச் செய்கின்றன .நாம் நலமாக destination அடைய யாரோ செய்யும் உதவி.வாழ்க்கைப் பயணத்திற்கும் வேகத்தடைகள் தேவை.அவற்றை அனிச்சையாக யாரோ நமக்குப் போடலாமே தவிர அக்கறையாக,பெரும்பாலும் பெற்றோர் தவிர யாரும் போட மாட்டார்கள்.வாழ்வோ நீண்ட பயணம்.கால்வாசி தூரம் தடை போட்ட பெற்றோர் மறைந்து விடுகிறார்கள்.எனவே எஞ்சின தொலைவைக் கடக்க,கட்டுப் பாடுடன் கடக்க நாம்தான் அதைச் செய்ய வேண்டும்.காமம்,க்ரோதம்,ஆசை,மனச் சோர்வு,சந்தேகம்,பயம் ,சுய பச்சாதாபம் ,வீண்பெருமை,தற்புகழ்ச்சி,வழுக்க வைக்கும் பாசம்,பொறுமையின்மை,வஞ்சகம்,கடுமை,லோபம்,அனைத்திற்கும் காரணமான தான் என்ற மகத்துவம் ஆங்கிலத்தில் ஈகோ இவையெல்லாம் வாழ்க்கை நமக்களிக்கும் விபத்துகள்.எழுதாமல் விடப்பட்டவையே அதிகம்.எத்தனை தடைகள் தேவை,பாருங்கள்.ஆனால் போட வேண்டிய இடத்தில் தடை போடாமல்,நம் நல்ல இயல்புகளுக்கு நம்மை அறியாமல் தடை போட்டுக் கொள்கிறோம்.பரிதாபம்!

முறைப்படுத்தப் பட்ட காமம் இப்போது இல்லை.க்ரோதத்தை ஹெல்த்தி காம்பெடிஷன் என்று தப்பாக நினைக்கிறோம்.பேராசையை,நல்ல ஆசை என சமாதானப் படுத்திக் கொள்கிறோம்.மனச்சோர்வில் ஒரு சுகம் காண்கிறோம்.அனாவசியமாய் சந்தேகம் கொள்கிறோம்.அதனால் என்ன பலன்?சரி யாரோ ஏமாற்றி விடுகிறார்கள் என வைத்துக் கொள்வோம்.அது ஏமாற்றியவனை அல்லவோ உறுத்த வேண்டும்?அதற்கும் மேலே யோசித்தால் எது ஏமாற்றம்?மாறும் வாழ்வில் நாம் நினைப்பது எது மாறினாலும் ஏமாற்றம்.அதற்கு எப்பவும் தயாராய் இருப்போம்.சந்தேகப் பட்டு சந்தோஷம் தொலைக்காமல்,வரும் போது பார்த்துக் கொள்வோம்.அடுத்து பயம்.இது பெரிய எதிரி.தோல்வி பயம்,மரணபயம்.உலகின் பார்வை பற்றின பயம் இவை தலையாயவை.எப்போதும் ஜெயிக்க முடியாது.தோற்று விடுவோம் என பயந்தால் தோற்றுத்தான் போவோம்.தோல்வி,வெற்றி என்பதெல்லாம் relative terms .எப்போதும் செய்திகளில் முதல் பக்கத்தில் இருப்பவர்கள் எல்லாம் வெற்றி அடைந்தவர்கள் என்று சொல்ல முடியாது.மரணபயத்தை வெற்றி கொள்வது கஷ்டம்.பேச எனக்கு qualification இல்லை.உலகின் பார்வையில் நன்றாக,நல்லவனாக இருப்பது வேறு.உண்மையாய் இருப்பது வேறு.உண்மை பயப்படாது.இது போன்றவைதான் மற்ற மேலே குறிப்பிட்ட விபத்துகள்.மற்றவை பற்றின detailed analysis தேவை இல்லை.எனக்கும் தெரியும்,உங்களுக்கும் தெரியும்.வாழ்வின் வேண்டாத வேகத்தைக் குறைக்கும் தடைகளை யோசிப்போம்.

உள்ளது ஒன்றுதான்.அதை எல்லோரும் கூறிவிட்டார்கள்.முடிந்த கருத்து.அனுபவப் பட்டவர்கள்,சொன்னதை மறுபடி ஆராய்ச்சி செய்வதும்,நம் சிற்றறிவு கொண்டு இன்னும் தெளிவாகத் தெரிந்து கொள்ளலாம் என்பதும் intellectual ,mental level ல் யோசிக்க மட்டுமே முடியும்.சேரவேண்டிய இடம் தெரியும்.பாதையை செப்பனிடுவதுதான் செய்ய வேண்டியது.செப்பனிடும் போது வேகத்தடைகள் போட்டுக் கொள்ள வேண்டியதாகிறது.எதெல்லாம் சலனம் தருமோ அதெல்லாம் கவனத்துடன் கையாள பட வேண்டியவை.இந்த இடத்தில் தடை தேவை என மனம் உணரும்.உடனே போட்டு விட வேண்டும்.சிலர் போராளிகள்.அவர்கள் புறம்தள்ளுவதை ஒரு முறையாகக் கொள்கிறார்கள்.Movement of REJECTION .மறுபடி மறுபடி,எத்தனை கஷ்டமாக இருந்தாலும் வேண்டாத எண்ணம் அகலும் வரை போராடி வெற்றியும் பெறுவோர் உண்டு.மற்றொரு வகையினர் உண்டு.வேண்டாத எண்ணங்களை மறுத்தல்.மன ஆழத்தில் இருந்து மறுத்தல்.DENIAL .உண்மையான புரிதலுடன்,நம்மை விட சக்தி வாய்ந்த ஒரு ஒளியின் துணை கொண்டு,வேண்டாம் என்பவற்றை வேரறுத்தல்.முதல் வகையில் நிகழ்ந்தது போர்.WAR .இரண்டாம் வகையில் நடந்தது முழு மாற்றம்.TRANSFORMATION .போர் மறுபடி என்றேனும் ஏற்படலாம்.வேரறுக்கப் பட்ட கெட்ட மரம் துளிர்ப்பதில்லை.எத்தனை பெரிய வண்டி மோதினாலும் உடையாத STRONG SPEED BREAKER .

கஷ்டங்கள் இல்லாத உலகம் இல்லை.இருந்தாலும் வெறும் இனிப்பை இலையில் வைத்து சாப்பிடுவது போல் இருக்கும்.அதனால்தான் கடவுள் நம் தாங்கும் சக்திக்கேற்ப நம்மை சோதிக்கிறார்.இருமைகள் இல்லையேல் சுவை இல்லை.இருமைகளைக் கடப்பதுதானே சுவாரஸ்யம்.முயல் ஆமை கதையில் இறுமாப்பால் முயல் ஓய்வெடுத்தது .தோற்றது.அப்படி இல்லாமல்,ஒரேயடியாய் தாமஸப் படாமல்,அவ்வப்போது நிதானப் பட்டு பயணிப்போம்.வேகத்தைக் கட்டுக்குள் கொண்டு வந்து அமைதியாகப் பயணப் படுவோம்.முக்குணங்களில் தமஸ் அக்ஞான இருளில் பிறப்பது.அசட்டையாக இருப்பதும் அமைதியாக இருப்பதும் வேறு.முயற்சி அற்று இருப்பதை,மதிமயக்கத்தால் விட்டேற்றியாய் இருப்பதை சிலசமயம் நாம் சாத்வீகமாக உள்ளதாய் தப்பாகக் கணக்கிடுகிறோம்.ஆனால் அது விலக்க வேண்டிய தமோ குணமே.செய்வதை சிறப்பாக செய்வதும்,எப்போதும் எண்ணம்,வார்த்தை செயல் உண்மையாக இருக்குமாறு பார்த்துக் கொள்வதும் செய்தாலே உயர்ந்த அனுபவங்கள் ஏற்படும் என்று தோன்றுகிறது.Break போடப் போகிறேன்,போஸ்ட்டுக்கு.காஷ்மீரில் இருந்து கன்யாகுமரி வரை ஒரே நாளில் பயணிப்பது போல இவ்வளவு நீள போஸ்ட் boring இல்லை?பயணிக்கலாம்,விட்டு விட்டு.

ரஞ்ஜனி த்யாகு


MOTHER PROTECTS
MOTHER PROTECTS



புது வருஷ வாழ்த்துக்கள்.நாங்கள் ஒரு அடுக்குமாடிக் குடியிருப்பில் வசிக்கிறோம்.120 வீடுகள் இருக்கும்.புதுவருஷக் கொண்டாட்டங்கள் இப்போதெல்லாம் ஒரு வித்தியாசமான பரிணாமம் கொண்டுவிடுகின்றன.மின்சார விளக்குகளால் அலங்கரிக்கப் பட்ட மேடை.மைக் செட்.ஸ்பீக்கர்.உணவு அளிக்கும் (காசு கொடுத்தால்தான்)ஸ்டால் ,அலங்கார பொருள்கள் விற்பனைப் பிரிவு ,தம்மை முன்னிலைப் படுத்தி காட்ட கூடிய உயர்தர உடை அணிந்த ஆண்,பெண்,குழந்தைகள்.சமீபத்திய திரைப்படங்களில் இருந்து குத்துப் பாட்டுகள்,அதுவும் அதிகபட்ச வால்யூமில் ,அதற்கேற்ப நடனமாடிய தோழர்கள் ......கொண்டாட்டம்தான் போங்கள் .மகிழ்ச்சி தொற்று .சந்தோஷமான சூழ்நிலை நம்மையும் மகிழ்வூட்டுகிறதுதான்.ஆனால் எவ்வளவு நேரம் தொடர இயலும்?தேடல் வெளியே நடந்து கொண்டுள்ள வரை ,கமா போட்டுக் கொண்டே இருக்க வேண்டியதுதான்.புள்ளி வைப்பது அவசியம்தானே ?இல்லை என்றால் ,முடிவு தெரியா நாவல் போல குறுகுறுப்பாக இருக்கும் அல்லவா?நாம் இருக்கிறோம்.நமக்கு உள்ளே ,வெளியே என இரு இடங்கள்.மகிழ்ச்சியை வெளியே தேடுகிறோம் என்றால்,உள்ளே அது இல்லை என்பதே பொருள்.இன்னும் துல்லியமாகச் சொன்னால் ,தேடல் நடக்க வேண்டியது வெளியேதான் என்று முழுமையாய் நம்புகிறோம்.பொன்னையும் பொக்கிஷத்தையும் பூமிக்கடியில் புதைத்து விட்டு,வீட்டு அலமாரியில் தேடினால் அகப்படுமா?

விழாக்கள்,பண்டிகைகள் மட்டும் கொண்டாட்டமா?இருப்பே கொண்டாடப் பட வேண்டிய ஒன்றுதானே!காலை கண் விழித்தால் ,நான் இன்று இருக்கிறேன் என்பதே பெரிய விஷயம் அல்லவோ? ஆனால் சொல்லும் அளவு உள்தேடல் சுலபமில்லை.நல்ல மாற்றங்கள் ஏற்படும்,அவ்வப்போது.ஆனால்,அவை irrevocable ஆக இருப்பது கஷ்டம்.தேடல் பெரும்பாலும் பெரிய catastrophes நடந்த பின் ,பெரிய வலிகளுக்குப் பின்னரே தொடங்குகிறது.நாம் ஏன் இங்கு உள்ளோம் என்ற எண்ணம் வந்தால் நல்லது.அதுவே அடிப்படை.பள்ளி சென்றால் அது படிக்க,குளியலறை சென்றால் குளிக்க,கடைக்கு சென்றால் சாமான் வாங்க,திரையரங்கு சென்றால் கேளிக்கைக்காக,கோவில் சென்றால் சாமியைப் பார்த்து கன்னத்தில் போட்டுக் கொள்ள ,உணவகம் சென்றால் சாப்பிட என்று ஒவ்வோர் இடத்துக்குச் செல்லவும் நமக்கு காரணம் தெரியும் போது உலகத்திற்கு வந்தது எதற்கு என அறியாமல் போய்ச் சேரலாமா?

நேற்று கொண்டாட்டங்களின் போது அபார்ட்மெண்டில் ஒரு வீட்டில் வேலை செய்யும் பெண்ணின் குழந்தை ஒன்று அங்கும் இங்கும் சுற்றிக் கொண்டிருந்தது.Obvious ஆக food stall அருகில்.அந்தப் பெண்ணால் காசு செலவழித்து எந்த உணவும் வாங்க இயலாது.ஏனெனில் அந்த ஒரு நாள் கூத்துக்கு செலவழிந்த மின்சாரத்துக்கு சேர்த்துதான் சோளா பூரிக்கு ரேட் .அவள் எங்கே போவாள்,பாவம்!சீதையைக் கவர நடந்த மாரீச மான் போல,சாப்பிடுபவர்களின் கவனம் ஈர்க்க அக்குழந்தை நடை போட்டது.சீதா ப்ராட்டி தெய்வம்.எளிய மானுட வடிவெடுத்த தெய்வம்.காலமோ வால்மீகி  காலம்.மாரீசனை மான் என நம்பினாள் .நாமோ டெக்னாலஜியைக் கைக்குள் வைத்திருக்கும் உயர்மட்ட மனிதர்கள்.அக்குழந்தைக்கு உணவைப் பார்த்து ஆசை வரும் என்பது போன்ற விஷயங்களைக் கூட மனதால் யோசிப்போமா?தெரிந்த வழியையே GOOGLE MAP  அல்லவா சொல்ல வேண்டும்!நம் முழங்கால் உயரம் கூட இல்லாத சிறு மனிதன் ,அவனா முக்கியம்,2017 ஐ வரவேற்பதை விட?இயேசு கிறிஸ்து அவதரித்து 2017 ஆண்டுகள் ஆகிவிட்டன.இன்னும் 2000 ஆண்டுகள் போகட்டும்.இன்னொரு அவதாரம் வேண்டுமானாலும் நிகழட்டும்.நான் தேடிச் சோறு நிதம் தின்று,சின்னஞ் சிறு கதைகள் பேசி வேடிக்கை மனிதனாக கதையை நடத்தி விட்டுப் போகிறேன்.வருத்தமாக இல்லையா?ஒவ்வொன்றையும் உற்றுப் பார்த்தால் கேள்வி எழும் .கேள்வி வந்தால்தான் பதில் யோசிக்கத் தோன்றும்.

ஏன் காதைச் சுற்றி மூக்கைத் தொட வேண்டும்?ஏன் பாடம் பெற வாழ்க்கையில் அடி வாங்க வேண்டும்? வாழ்வின் ஒவ்வொரு நொடியும் பாடமல்லவா?எத்தனை மஹான்கள் நடந்த வழித் தடங்கள் கண் முன்னே தெரிகின்றன.Is it not very easy to be a follower than be a leader? கேளிக்கைகள் தவறில்லை.ஆனால் கால அவகாசத்திற்குட்பட்டவை.அன்று மேடையில் ஒரு நடிகரை இமிடேட் செய்து ஒரு சிறுவன் ஆடினான்.உலகமே நாடக மேடை.நாடகத்திற்குள் ஒரு நாடகம்.என்ன பயன்?கேளிக்கைகள் மூலம் ஏதேனும் செய்தி சொன்னாலாவது தேவலை என்றிருந்தது.நித்தம் நம்மை அமைதியாக,ஆனந்தமாக வைத்துக் கொள்ளத்தான்,கொஞ்சம் நேரம் செலவழித்து சிந்திக்க வேண்டும்.Celebration சந்தோஷம் .Life முழுமையும் celebration ஆனால் நிரந்தர சந்தோஷம் .ஆமாம், நிரந்தரம் என்று பேச எது உள்ளது?ஒரு இடைச் செருகல்.அடுத்த போஸ்ட்டின் வித்தும் கூட.அந்தக் குழந்தைக்கு,மாரீச மானுடன் ஒப்பிட்டேனே அந்தக் குழந்தைக்கு சிலர் சாப்பிட ஏதோ வாங்கித் தந்தனர்.அவர்களுக்கு என் மன ஆழத்தில் இருந்து வணக்கம்.ஆனால் அன்ன தானம்தான் சிறப்பு என்கிறார்களே,அதில் என்னால் உடன்பட முடியவில்லையே?போதும் என சொல்ல வைக்கக் கூடியது என்கிறார்கள்.சரிதான்.ஆனால் அந்த வேளைக்கு மட்டும்தானே வயிறு போதும் என்று கூறும்.?அடுத்த பசி?So வேறு ஏதோ தானம் இன்னும் சிறப்பாக இருக்க வேண்டும்.நீங்களும் யோசியுங்கள்.நானும் யோசிக்கிறேன்.மறுபடி பார்க்கலாம்.

ரஞ்ஜனி த்யாகு



MOTHER PROTECTS
இந்த வருஷத்தின் கடைசி எழுத்து.விடைபெறுகிறேன் என்பதற்கு இனி எழுத மாட்டேன் என்பது பொருளல்ல.எழுத்து என் வெளிஉலகத் தொடர்பு.உங்கள் ஒவ்வொருவருடனான தொடர்பு.அது நான் கடவுளின் கருவியாய் இவ்வுலகில் உள்ள வரை தொடரும்.எல்லா ஆண்டுகளும் ஏதோ முக்கியத்துவம் வாய்ந்தவையே.கடந்த,வரவிருக்கிற எல்லா ஆண்டுகளும்.மனிதர்கள் போலவே,மரங்கள்,நாள்கள் மணித்துளிகள் எல்லாமும் உயிர்ப்புள்ளவை.தொடக்கம் உள்ள அனைத்திற்கும் முடிவும் உண்டு.இறைவன் முடித்து வைத்தால் எஞ்சுவது அமைதி.மனிதன் முடித்து வைத்தால் ஆரவாரம்.ஆரவாரத்தை விட அமைதி நல்லது என்பதே இந்த போஸ்ட்.

நாடகத்தைத் தொடங்கியவன் நடத்தட்டும்.விட்டு விடலாம்.மூளை ,மனித மூளை என்ற ஒரு சதைக் கோளத்தை தலையில் இறுமாப்புடன் தாங்கி கொண்டு,இயற்கையின் வழியை மறித்துக் கொண்டு நிற்க வேண்டாம்.தெரிந்து கொள்ள வேண்டிய ஆயிரம் விஷயங்கள் உள்ள போது ,தெரிந்து கொள்ளவே இயலாத ,உதாரணமாய் மனித மனம் சம்பந்தமான ஆராய்ச்சிகள் எதற்கு?வர்தா புயலில் மரங்களின் மரணம் நிகழ்ந்த நேரம் மன சாம்ராஜ்யத்தில் சில ஜனனங்கள்.சுற்றுப்புறம் இருளில் உள்ள போது வெளியில் இருக்க வேண்டிய ஒளி உள்ளொளியாய் மாறுகிறது.ஆனால் அது நிரந்தரமாக தங்க ப்ரயத்தனம் வேண்டாமா?

ஒன்றிலிருந்து தள்ளி இருக்க ,விலக,விலக்க வேண்டும்.அல்லது விலக்கப் பட வேண்டும்.முதலாவது நம் கையில்.இரண்டாவது விதிவசம்.விலகல் கெட்ட வார்த்தை இல்லை.புரிதல்.2016 முடிகிறது என்றால் வருத்த டோன்.நாமே நல்லபடி வழியனுப்பி விட்டால் மகிழ்ச்சி.ஏன் ஏதோ ஒன்று நம்மை வேண்டாம் என்று சொல்லிப் போக வேண்டும்?நீ தந்தவற்றுக்கு நன்றி.தராமல் போனதாய் நான் தவறாக எண்ணிக் கொண்டிருப்பவைகளுக்கு சமாதானக் கொடி .இனி புரட்ட முடியாத ஏடுகள்!திரும்ப சந்திக்கப் போவதில்லை என்ற 363 நாள்கள்.இந்த வருடம் சந்தித்த பிரிவுகள் கொஞ்சமா?மரங்கள் மட்டுமா?மரங்கள் போன்ற மாமனிதர்களும் அல்லவா?காலம் சிலவற்றை நம்மிடம் இருந்து கவர்ந்து சென்றுதானே தீரும்!சந்தோஷமாக விட்டால் விடுதலை.

நாம் தவற விட்ட ஒன்று இயல்பாக இருத்தல்.ஸ்பான்டேனிட்டி என்று ஆங்கிலத்தில் கூறுவோம்.இயல்பாய் எளிமையாய் இருக்கலாமே.காலம் கடந்து கொண்டே இருக்கிறது.நடுநடுவே வேலைகள் அலைக்கழித்து விடுகின்றன.நேற்று விட்ட இடம் இது.இன்று தொடர்கிறேன்.இது ஒரு எண்ண கோவையே.தொடர்பற்று இருந்தால் மன்னிக்கவும்.பலசமயங்களில் நம் ஆழ்மனதில் உண்டாகும் குரலை தெய்வத்தின் வாக்கு எனத் தவறாக நினைக்கிறோம்.மனம் முழுமையாய் சமனப் பட்ட சில ஆத்மாக்களுக்கு மட்டுமே தெய்வம் உள்ளிருந்து வழிநடத்தும் பாக்கியம் அமைகிறது.அப்படி வழிநடத்தப் படுவோருக்கு உலக வாழ்வு துன்பம் இல்லை.எதுவும் துன்பம் இல்லை.ஆனால்,சாமானியர்களான நாம் சற்று நேரம் அமைதியாக இருந்து விட்டு நம் மனம் எழுப்பும் குரலை கடவுள் சொல்வதாய்க் கற்பனை செய்து கொள்கிறோம்.Result obvious ஆக perfect ஆக இருப்பதில்லை.அமைதி அருள படுகிறது.ப்ரயத்தனப் பட்டுத் தொலைத்து விடுகிறோம்..பகவான் ரமண மகரிஷி சொன்ன சும்மா இரு என்பது தவிர வேறென்ன மருந்து உள்ளது??Spontaneous ஆக இருப்பது நன்று.ஆனால் அப்படி இருக்கிறோம் என்ற உணர்வும் அற்று இருப்பதே முழுமை.

2016 எல்லாம் தந்தது.ஆனால் மறைந்த என் அப்பாவில் தொடங்கி,வடுக்களையும் தந்து செல்கிறது.2017 நல்லன தரும் என நம்புகிறேன்.இறைவனிடம் மண்டியிடுகிறேன்.
1.உலகம் அமைதிப் பூங்காவாகட்டும் என.
2.மனம் நல்லதையே எண்ண அருள் தா என.
3.யாரையும் புண்படுத்தாத வாக்கு அருள் என.
4.இயற்கை பயமுறுத்தாமல் இருக்க வேண்டும் என .
5.குழப்பங்கள் அற்ற விடியல்கள் வேண்டும் என.
6.நிம்மதியான உறக்கம் வேண்டும் என.
7.கொடுக்கப் பட்ட அன்பு புரிந்து கொள்ளப் பட வேண்டும் என.
8.என்னைச் சேர்ந்த அனைவரும்,(யார்தான் நம்மவர் இல்லை) உன் அருள் வட்டத்திற்குள்ளேயே இருக்கட்டும் என.
9.வாழ்வை அதன் போக்கில் எடுத்துக் கொள்ளும் பக்குவம் அருள வேண்டும் என.
10.சக மனிதர்கள் என்னை சந்திக்கும் போது அவர்கள் உள்ளிருந்து பேசுவது நீ என்ற எண்ணம் என்னை விட்டு அகலாதிருக்க வேண்டும் என.
11.எல்லோரிடமும் கபடற்ற நேசம் காட்ட எப்போதும் தெளிவான மனம் தா என.
12.யாரிடமும் எதனிடத்தும் எப்போதாகிலும் குறை காண்கின் அது என் மன விகாரம் அன்றி உலகின் தவறில்லை என்ற மாறாத எண்ணத்  தூய்மை கொடு என.

பட்டியல் நீள்கிறது.உலகக் கோளத்தின் ஒரு மூலையில் 2017 பிறந்து விட்டது.2016 க்கு நன்றி.அமைதியாக விடை கொடுப்போம்.Mind is incapable of understanding.Ignorant!It has weaknesses.It has to wait till the time comes to receive the light.Sri Aurobindo Mother says,Only the true light can give the mind understanding.It is not all that it has learnt nor all that it has observed nor all its so called experience of life,it is something else which is beyond it.கடந்த வருஷத்தின் சற்றே வருத்தும் நினைவுகளை surface க்கு கொண்டு வர வேண்டாம்.மனம் அமைதி அடையட்டும்.எல்லோருக்கும் இன்பம் தர புத்தாண்டு மலரட்டும்.கீதை சொன்ன கண்ணன் நம்மைக் காக்கட்டும்.

ரஞ்ஜனி த்யாகு


MOTHER PROTECTS
பிறன் மனை நோக்காமையை,வள்ளுவர்,பிறனில் விழையாமை அதிகாரத்தில் பேராண்மை என்று குறிப்பிடுகிறார்.அது உயர்ந்த பதம்.அவர் குறிப்பிட்ட பேராண்மைக்கு சாதாரணமாய் மற்றவர் மனைவியை நிமிர்ந்தும் பாரா நல்ல குணம் என்று மட்டும் பொருள் இல்லை.இன்னும் ஆழமான பொருள் இருந்திருக்கும்.கருத்தினாலும்மனைவி அன்றி பிற    பெண்களைத் தொடாத ,தவறாக அணுகாத நிலை அது.ராமாயணத்தில் அது லக்ஷ்மணனால் வெளிப்பட்டது.சீதையின் கால்கொலுசு தவிர பிற அணிகலன்களை அவரால் அடையாளம் காண முடியாததில் வெளிப்பட்டது பேராண்மை.ஸ்ரீராமன் மனிதனாக வாழ்ந்த கடவுள்,அவதாரமே ஒருவனுக்கு ஒருத்தி என்பதைக் காட்டுவதால் அவரை தனியாக வைத்து விடுவோம்.இழுக்க வேண்டாம்.

பேராண்மைக் குணங்களில் முதன்மையானது பிறன்மனை நோக்காதிருத்தலாய் இருக்கலாம்.ஆனால் இன்னும் பலவும் உண்டு.இனியன பேசுதல்,எப்போதும்,அவ்வப்போது அல்ல பேராண்மை.பிறர் விஷயத்தில் மூக்கு நுழைக்காமல் இருப்பது பேராண்மை.குரல் உயராதிருத்தல் பேராண்மை.வம்பு பேசாமல் இருப்பது பேராண்மை.எப்போதும் பேசுவது மட்டும் செய்து கொண்டிருக்காது செவி கொடுப்பது பேராண்மை.வீண் பெருமை அற்றிருப்பது பேராண்மை.வந்த பாதையை மறவாதிருப்பது பேராண்மை.வாழ்வில் சோர்ந்து போகாதிருத்தல் பேராண்மை.தவறைத் தவறென்று சொல்லும் தைரியத்தின்  பெயர் பேராண்மை.யாரையும் அலட்சிய படுத்தாதிருத்தல் பேராண்மை.கொடை பேராண்மை.கோபத்தை வெற்றி கொள்வது பேராண்மை.கட்டுப்பாடுகளுக்கு அப்பாற்பட்டிருப்பது பேராண்மை.கட்டுப்படுத்தாதிருப்பது பேராண்மை.நம்பிக்கை பேராண்மை.விழுந்தாலும் மறுபடி எழ வேண்டும் என்ற போர்க்குணம் பேராண்மை.எளிமை பேராண்மை.அடக்கமும் ஒழுக்கமும் பேராண்மை.பிரச்சினைகள் வரின் முதலில் நேசக்கரம் நீட்டுவது பேராண்மை.இன்னும் சொல்ல ஆயிரம் குணங்கள் உள்ளன.

ஆண்மை என்பதால் எல்லாம் ஆண்கள் சம்மந்தப் பட்டதல்ல.ஆணிடம் சில பெண் தன்மைகளும்,பெண்ணிடம் சில ஆண்  தன்மைகளும் இருந்தாலே அந்த ஸ்ருஷ்டி பூரணம் பெற்றதாகிறது.தாயுமானவனான அப்பாக்கள் இருக்கிறார்கள்.ஜான்சிராணி போன்ற வீர பெண்மணிகளும் இருக்கிறார்கள்.அவர்கள் எல்லாம் பேராண்மை கொண்டவர்களே.அவர்கள்தான் சரித்திரம் படைக்கிறார்கள்.உள்ளது ஒரு வாழ்வு.அது ஏன் சாதாரணமாய் முடிய வேண்டும்?ஏன் சரித்திரமாகக் கூடாது?

ரஞ்ஜனி த்யாகு


MOTHER PROTECTS
என் உயிர் அப்பாவின் உடல் தென் வடமாய் ,ஒரு ஒற்றைத் துணி மீது கிடத்தப் பட்டிருந்தது.மன ஆழம் வரை ஒரு வலி ஊடுருவி தேள் கொட்டினாற் போல் வலித்தது. அப்போது கூட ஒரு சிங்கம் உறங்குவது போலத்தான் தெரிந்தது.தொட்டுப் பார்த்து அறியாத அப்பாவின் சில்லிட்ட குச்சி போல் ஆகி விட்ட கைகளைத் தொட்டுப் பார்த்த போது கட்டுப் படுத்த இயலாது கண்ணில் இருந்து கங்கை புறப்பட்டது.ஏன் திடீரெனக் காற்றாகிப் போனாய் அப்பா?உன்னால் பேன் காற்றைக் கூடத் தாங்க முடியாதே ,இப்போ இந்த ஐஸ் பெட்டி கொண்டு வந்து விட்டார்களே,அதில் எவ்வளவு நேரம் தூங்குவாய்? 'குளிருதும்மா' ன்னு சொல்ல மாட்டாயா?இன்னும் கொஞ்ச நாள் இருந்து சொல்லிப் போயிருக்கலாமில்லே?

அழுதழுது ஓய்ந்து போன போதுதான் அம்மா ஞாபகம் வந்தது.'அம்மா எப்படி இருக்கா,அவளைக் கவனிக்கக் கூட இல்லையே,'.அவசரமாய் அம்மா,அப்பா அறைக்கு ஓடினேன்.அம்மா அசைவற்று நாற்காலியில் உட்கார்ந்திருந்தாள் .கண் கொட்டவும் மறந்தது போல். அப்பா சில நிமிடம் முன் படுத்திருந்த கட்டிலைப்   பார்த்த படி ,ஒரு வெற்றுப் பார்வையுடன்.மௌனம்.எங்களிடம் வெளிப் பட்ட ஆர்பாட்டமான அழுகை இல்லை.'அம்மா,அம்மா'...... பதில் இல்லை.பேச வைக்க செய்த எந்த முயற்சியும் பலன் தரவில்லை.காரியங்கள் ஆரம்பிக்கப் பட்டிருந்தன.எது நிற்கிறது?யாருக்காகவும் எதுவும் நிற்பதில்லை.யார் யாரோ வந்தபடி இருந்தனர். கூடம் நிறைந்து இருந்தது.அப்பாவுக்கு ரொம்பக்  கூட்டம் பிடிக்காதே, அவர் அமைதியாகப் பயணப்படட்டும் விட்டு விடுங்களேன் என்று மனது ஒவ்வொருவரிடமாய் சென்று இறைஞ்சியது.

தும்பைப்பூ போல வெள்ளை வேட்டியும் சட்டையும் போட்டுக் கொண்டு ஐந்து நிமிடம் தாமதமாய் வந்த ட்யூஷன் மாணவர்களை கதிகலங்க வைத்த தந்தை தான் எங்களுக்கு பரிச்சயம்.தப்பு பண்ணினவர்களை அழ வைத்துதான் அவருக்குப்  பழக்கம்.இப்படிக்  கலங்கி நிற்கும் அழுமூஞ்சி சுற்றத்தைப்  பார்க்க அவருக்குப்  பிடிக்காது.அப்பா கோபக்காரர்தான்.ஆனால் பலாப்பழம் மாதிரி.இனிய உள்ளும்,  முள் போர்த்தின வெளியும் கொண்டவர்.குட்டி சட்டை போட்டு, கை பிடித்து, குமரன் பள்ளி கூட்டிச் சென்ற நாள் தொட்டு அப்பா மடியில் உட்கார்ந்து கல்யாணம் பண்ணிக் கொண்ட வரை ஏதேதோ அலைக்கழிக்கும் நினைவுகள். அப்பாவின் எத்தனை முகங்கள். நல்ல மகனா,கணவனா,அப்பாவா என்று இனம் பிரிக்க இயலாத அப்பா.கடைசி நாள்களில் நினைவு மங்காத நிலையிலும்,  வீட்டில் இருந்தும் வானப்ரஸ்தத்தில் இருப்பவர் போல் அனைத்தையும் இரண்டாம் முறை யோசிக்காமல் இயல்பாக விலக்கின அப்பா, பணத்தை விரலால் கூடத் தொடாமல் தம்பி ஷ்யாமை முழுமையாய் நம்பி , அன்பால் கட்டுப் பட்டு சார்ந்திருந்த அப்பா, என்னைப் பெண் என்றும் தம்பியைப் பிள்ளை என்றும் எண்ணாது எங்களை ராஜா வீட்டுப் பிள்ளைகள் போல் நடத்திய அப்பா ,அனைத்துக்கும் சிகரமாக , அம்மாவை விட்டே தராத அப்பா. ஒரு வாரம் முன்னால் கூட ,"நம்ம ரெண்டு பேருக்கும் சேர்த்து புஷ்பக விமானம் வரும் சாரதா சேர்ந்துதான் போவோம் "என்றாரே.ஏன் கிளம்பினார்?எங்கும் நிழலாய்த் தொடர்ந்த அம்மாவைப் பற்றித் துளியும் எண்ணாது பயணப்படலாமாப்பா?உன் உயிர் , உடலை யோசிக்காமல் நீத்து விட்டு அம்மாவை அழைக்க இயலாமல்   தவிக்கிறதோ ?வருத்தம் எல்லாம்கோபமானது."போ அப்பா. நீ இல்லாத அம்மாவை ஜீவனுடன் எப்படி மறுபடி பார்ப்பேன்?" சொல்.

பரபவென சடங்குகள் ஆரம்பிக்கப் பட்டன.கண் முன்னால் ஒரு ஜீவன் பிரிவது பார்ப்பினும் வயிறு நான் இருக்கிறேன் என்று எல்லோருக்கும் சொல்லி விடுமே. இப்போது எல்லாம் துரித கதிதான்."நாராயணா நாராயணா "என்ற சத்தம் கூடத்தை கிடுகிடுக்க வைத்தது.அம்மாவா அது?அம்மா அழுதே பார்த்திராத நாங்கள் ஸ்தம்பித்துப் போனோம்.அவள் தலை முதல் பாதம் வரை வேதனை வெளிப் பட்டது.பிறர் முன் அப்பாவை நெருங்கிக் கூடப் பேசி இராத அம்மா கடைசியாய் ஒரு முறை அவரைத் தொட்டுத் தடவிப் பார்த்த பொழுது மனது ஊமையாய் அழுதது.அப்பாவின் அழகு முகம் பேரமைதி காட்டியது.ஒருவருக்கும் தொந்தரவு ஏதும் தராமல்,ஒரு ஊசி கூட உடம்பில் குத்தப் படாமல், 'வந்த வேலைதான் ஆகிவிட்டதே , இனி எதற்கு இங்கிருக்கணும் ?'என்பது போல் கிளம்பியதால் இறுதி மூச்சு பிரிகிற நேரம் முகத்தில் தங்கின அமைதி. ஜம்  மென்று தன்  இறுதிப் பயணத்தைத் தொடங்கி விட்ட அப்பாவா ,அல்லது அகம்,புறம் எல்லாவற்றிலும் மாற்றம் சந்திக்கப் போகும் அம்மாவா யார் என் உள்ளம் பொசுக்கும் சோகத்திற்கு அதிகக் காரணம் தெரியவில்லை.

நாள்கள் இறக்கை கட்டிப் பறந்தன.நாளை பத்து.உறவுகள் கூடிப் பேச ஆரம்பித்தது காதில் வெந்நீர் கொட்டினாற்  போல இருந்தது.அப்பா தன் வாழ்வில் வரும் முன்னரே உபயோகப் படுத்தின மங்கலப் பொருள்களை எண்பது வயது அம்மா விலக்குவதா . எதற்கு?இருபது வயதில் என் அம்மா பொட்டு வைத்துக் கொண்டுதானே இருந்தாள் ! அப்பா எங்கேயோ தனக்காகப் பிறந்து வளர்கிறார் என்றா வைத்துக் கொண்டாள் .எப்படி இதை சொல்வது?யாரிடம் கூற?மனது நிலை இழந்து தவித்த நேரம் தம்பி ஷ்யாம் கூப்பிட்டான்.

"கீதா,நாம் கொஞ்சம் பேசணும் இங்க வரியா"

"சொல்லு ஷ்யாம் "

"எல்லாரும் பேசறது உன் காதிலும் விழுந்திருக்கும்.கண்ணை மூடிக் கொள்வது போல காதை மூடற  சக்திதான் நமக்கில்லையே "

"ஆமாம் ஷ்யாம் .எல்லாரும் அவரவருக்குத் தோணினதைப் பேசிக் கொண்டிருக்கிறார்கள்.நாளை அவர்கள் அனைவரும் போய் விடப் போகிறார்கள்.எனக்கு வெட்டியான இந்த மூடப் பழக்கவழக்கங்களில் நம்பிக்கை இல்லை நீ என்ன சொல்றே?"

"அம்மாவின் இழப்பு பெரிதுன்னு சொல்றேன் கீதா.அது மனம் சம்பந்தப் பட்டது.இனி புறத்தில் இழக்க அம்மாவிடம் எதுவும் இல்லைன்னு நினைக்கறேன்"

இரண்டு பெரும் ஒரு கொடி மலர்கள் அல்லவா?என் தம்பி வேறு எப்படி யோசிப்பான்.

"ஆமாம் கீதா இந்த பத்து நாளா நினைத்துப் பார்க்கிறேன்.கணவனுக்கு முன்னால முதல்ல போயிடற பெண்களை சுமங்கலிகள்னு ஒரு பதவி போலக் கொடுத்து உலகம் கொண்டாட என்ன காரணம்?யாரோ ஒருவர் முதலில் போகத்தானே வேண்டும்?இது என்ன சினிமா டிக்கட்டா,சேர்ந்து வாங்கிக் கொள்ள?அம்மா போல, தன்  கடமையைக் கடைசி வரை செய்தவர்களை அல்லவோ இன்னும் கொண்டாடணும்? "

"ஆமாம்,பாரதி சொல்லவில்லையா,"காதலொருவனைக் கைப் பிடித்தே    அவன் காரியம் யாவினும் கை கொடுத்தே "என்று.அப்பாவோட கடைசி மூச்சு வரை அதைச் செய்த   பாரதி கண்ட பெண்ணல்லவா அம்மா"

"இந்த மாதிரி நேரத்திலும் பாரதியையும் வள்ளுவனையும் நினைவு கூறுவது கூட நம் பெற்றோர் ஜீன்தான் ,கீதா"

"ஆமாம். அம்மா நம் வரை நித்ய சுமங்கலிதான்.நம் அப்பா எங்கயும் போகலை.அம்மாக்குள்ளேயே இருக்கார்.அம்மா உலகத்திற்காக வேறு மாதிரி இருக்க முடிவெடுத்தாலும் நம்ம எடுத்துச் சொல்லிடலாம் ஷ்யாம்"



அம்மா எப்போதும் ஒரு யோகி போலத்தான். பத்து முடிந்தது.பதினோராம் நாள் அதே சலனமற்ற முகம்.கலக்கமற்ற ஆழ்ந்த பார்வை.உறவுகள் கூடி பதிமூன்றாம் நாள் சுபம் செய்தான பிறகு அவரவர் கிளம்பி ஆயிற்று.வீடு வெறிச்சென்றிருந்தது.மறுநாள் அம்மா இத்தனை நேரம் குளித்து அப்பாவுக்கு சாப்பாடு தரும் நேரம். இத்தனை நாள் சோர்வும் சேர்ந்து சற்று அயர்ந்த தூக்கம் எனக்கு. நானும் ஷ்யாமும் பேசினோமே தவிர அம்மாவிடம் எங்கள் விவாதம் பற்றி எதுவும் கூறவில்லை. சரி இப்போது சொல்லலாம் மெதுவாக என்று எண்ணமிட்டவாறு அறைக்குள் நுழைந்தேன்.அம்மா அன்னை படம் முன் உட்கார்ந்து இருந்தாள்.அரவிந்தர் அன்னை படத்துடன் சந்தனம் குங்குமம் இடப்பட்ட குட்டி அப்பா படமும் சேர்ந்து கொண்டிருந்தது.அம்மாவின் கண்கள் மூடி இருந்தன.நெற்றியில் வழக்கத்தை விட சிறிய ஒட்டுப் பொட்டு, எண்ணை இட்டு வாரி முடித்த தலைமுடி, பளிச்சென்ற பச்சை காட்டன் புடவை அதே கலர் சட்டையுடன் அம்மாவைப் பார்த்தவுடன் அனிச்சையாகக் கண் கலங்கியது.


அம்மா சத்தம் கேட்டுக்  கண் திறந்தாள்.


"ஏன் கீதா அழறே?அப்பாக்கும் உங்க ரெண்டு பேருக்கும் என்னை வேறு மாதிரி பார்க்கப் பிடிக்காதுன்னு தெரியும். அப்பா எங்கயோ போய் விட்டதா நான் நினைக்காத போது யாருக்காக மாறணும் சொல்.அதான் இந்தக் கோலம். நான் த்ருப்தியா இருக்கேன்.என் கடமைகளை சரியா செய்து விட்ட நிம்மதி. நானும் அப்பா போலவே உங்க யாருக்கும் தொல்லை தராமல் அழைப்பு வரும் போது போகணும்.என்னை அதே சந்தோஷமான அம்மாவாவே நீங்க பார்க்கணும்.அப்பாவுக்காக நிறைய அழுதாச்சு.என் மறைவில் நீங்க அதுவும் செய்யக் கூடாது.அப்பாவுடன் இருப்பதுதானே அம்மாக்கு சந்தோஷம் .அதான் கிளம்பி விட்டாள்னு நினைக்கணும்.சரியாம்மா" என்றாள்.


"சரிம்மா "என்று அம்மாவுடன் கண்மூடி அமர்ந்தேன்.சதியை, உடன்கட்டை ஏறும் மூடத்ததனத்தை ஒழிக்க அப்போது வேண்டுமானால் ஒரு  ராஜாராம் மோஹன்ராய் தேவைப் பட்டார்..இப்போது சமூகத்தில் புரையோடியுள்ள களைகளைக் களைய அம்மா போல எளிய கம்பீரமான பெண்களே போதும் என்று மனம் அமைதியில் ஆழ்ந்தது.






ரஞ்ஜனி த்யாகு

அமரர் கல்கி நினைவு சிறுகதைப் போட்டிக்கு அனுப்பப் பட்டு பிரசுரத்திற்குத் தேர்ந்தெடுக்கப் படாத கதை .



MOTHER PROTECTS
அம்மா எப்போதும் ஒரு யோகி போலத்தான். பத்து முடிந்தது.பதினோராம் நாள் அதே சலனமற்ற முகம்.கலக்கமற்ற ஆழ்ந்த பார்வை.உறவுகள் கூடி பதிமூன்றாம் நாள் சுபம் செய்தான பிறகு அவரவர் கிளம்பி ஆயிற்று.வீடு வெறிச்சென்றிருந்தது.மறுநாள் அம்மா இத்தனை நேரம் குளித்து அப்பாவுக்கு சாப்பாடு தரும் நேரம். இத்தனை நாள் சோர்வும் சேர்ந்து சற்று அயர்ந்த தூக்கம் எனக்கு. நானும் ஷ்யாமும் பேசினோமே தவிர அம்மாவிடம் எங்கள் விவாதம் பற்றி எதுவும் கூறவில்லை. சரி இப்போது சொல்லலாம் மெதுவாக என்று எண்ணமிட்டவாறு அறைக்குள் நுழைந்தேன்.அம்மா அன்னை படம் முன் உட்கார்ந்து இருந்தாள்.அரவிந்தர் அன்னை படத்துடன் சந்தனம் குங்குமம் இடப்பட்ட குட்டி அப்பா படமும் சேர்ந்து கொண்டிருந்தது.அம்மாவின் கண்கள் மூடி இருந்தன.நெற்றியில் வழக்கத்தை விட சிறிய ஒட்டுப் பொட்டு, எண்ணை இட்டு வாரி முடித்த தலைமுடி, பளிச்சென்ற பச்சை காட்டன் புடவை அதே கலர் சட்டையுடன் அம்மாவைப் பார்த்தவுடன் அனிச்சையாகக் கண் கலங்கியது.
அம்மா சத்தம் கேட்டுக்  கண் திறந்தாள்.
"ஏன் கீதா அழறே?அப்பாக்கும் உங்க ரெண்டு பேருக்கும் என்னை வேறு மாதிரி பார்க்கப் பிடிக்காதுன்னு தெரியும். அப்பா எங்கயோ போய் விட்டதா நான் நினைக்காத போது யாருக்காக மாறணும் சொல்.அதான் இந்தக் கோலம். நான் த்ருப்தியா இருக்கேன்.என் கடமைகளை சரியா செய்து விட்ட நிம்மதி. நானும் அப்பா போலவே உங்க யாருக்கும் தொல்லை தராமல் அழைப்பு வரும் போது போகணும்.என்னை அதே சந்தோஷமான அம்மாவாவே நீங்க பார்க்கணும்.அப்பாவுக்காக நிறைய அழுதாச்சு.என் மறைவில் நீங்க அதுவும் செய்யக் கூடாது.அப்பாவுடன் இருப்பதுதானே அம்மாக்கு சந்தோஷம் .அதான் கிளம்பி விட்டாள்னு நினைக்கணும்.சரியாம்மா" என்றாள்.
"சரிம்மா "என்று அம்மாவுடன் கண்மூடி அமர்ந்தேன்.சதியை, உடன்கட்டை ஏறும் மூடத்ததனத்தை ஒழிக்க அப்போது வேண்டுமானால் ஒரு  ராஜாராம் மோஹன்ராய் தேவைப் பட்டார்..இப்போது சமூகத்தில் புரையோடியுள்ள களைகளைக் களைய அம்மா போல எளிய கம்பீரமான பெண்களே போதும் என்று மனம் அமைதியில் ஆழ்ந்தது.
ரஞ்ஜனி த்யாகு

அமரர் கல்கி நினைவு சிறுகதைப் போட்டிக்கு அனுப்பப் பட்டு பிரசுரத்திற்குத் தேர்ந்தெடுக்கப் படாத கதை .



MOTHER PROTECTS
இன்று நவம்பர் 9ம் தேதி,2016.நேற்று இரவு,இனி 1000,500 ரூபாய் நோட்டுகள் செல்லாது என்று பிரதம மந்திரி திரு.நரேந்திர மோடி அறிவித்துள்ளார்.வெளியில் வந்து கொண்டிருப்பது பதுக்கப் பட்ட பணமா,மனிதர்களின் முகமா?இத்தனை பெரிய நாட்டில்,காஷ்மீர் முதல் கன்யாகுமரிவரை உள்ள,1000 ரூபாய் நோட்டை கண்ணால் மட்டும் பார்த்துள்ளவரிடம் இருந்து,அதை 10 பைசா போல அனாயாசமாய் பயன்படுத்துபவர் வரை எல்லோருக்கும் ஏற்பட்டுள்ள ஒரு பிரச்சினையை சொந்தப் பிரச்சினை போல் எடுத்துக் கொண்டு அமைதி தொலைப்பவர்களை வருத்தத்துடன் நோக்குகிறேன்.தொலைக்காட்சி சேனல்களில் பேசும் மக்கள் முகங்களில் பரபரப்புக்காக,ஒப்புக்காக பேசும் தன்மையையே பார்க்கிறேன்.புஜ் பூகம்பத்தில்,சுனாமியில் ஒரு நொடியில் எல்லாம் மண்ணானது.இப்போ மோடி அவர்கள் ரூபாயைக் கொளுத்தவா சொல்லி இருக்கிறார்?மாற்றிக் கொள்ளலாம் என்றுதானே சொல்கிறார்?நேற்றிரவு ஏ டி எம் அனைத்தின் முன்னும் வெகு நீள க்யூ.ஏன் நம்மால் பொறுமை காக்கவே முடிவதில்லை?நாலு ராணுவ வீரர்கள் சுட்டுக் கொல்லப் பட்டதையும்,விமானம் காணாமல் போனதையும்,விவசாயிகள் தற்கொலையையும் எங்கோ நடக்கும் செய்தியாக மட்டும் தொலைக்காட்சியில் பார்த்துக் கொண்டு டின்னர் சாப்பிடும் கூட்டம்தான் நாம்.குழந்தைகள் கார்ட்டூன் சானல் பார்த்துக் கொண்டு சாப்பிடுவது போல் நமக்கு செய்தி சேனல்கள்.ஏ டி எம் முன்னால் நின்றவரில் பாதிப்பேருக்கு பதட்டம்.மீதிப்பேர் வேண்டுமானால் தேவைக்காக நின்றிருக்கலாம்.எப்போது கற்போம்?வாழ்வை ஏன் larger perspective ல் பார்க்க முடியவில்லை?யாரோ எக்கேடு கெட்டாலும் பரவாயில்லை.நான் கஷ்டப் பட்டு விடக் கூடாது."தானும் தன்  சுகமும் பெரிது" என நீ நினைக்க மாட்டாயா என்று கேள்வி எழும் .சரியான கேள்விதான்.தனக்கு மிஞ்சி தானதருமம் என்ற வாக்குப்படி,நம்மை முதலில் கொள்வது மன்னிக்க இயலாத குற்றம் அல்லதான்.ஆனால்,வரையறை இல்லையா என்ன?அடிப்படை வசதிகள்,விஷயங்களுக்கு சின்ன வட்டமே போட்டுக் கொள்பவர் செய்யட்டும்.ஆனால் பிரதமரின் இந்த அதிரடி நடவடிக்கையால் சில சிரமங்களுக்கு உள்ளானவர்களைப் பட்டியல் இடுகிறேன்.கல்யாணங்கள் நடக்கும் வீடுகள்,மருத்துவ விடுதியில் யாரையாவது சேர்த்து விட்டு பணம் பெருமளவில் கட்ட வேண்டியிருப்போர்,இழப்பு நடந்த வீடுகள் இவர்களெல்லாம் எத்தனை கஷ்டப் படுவார்கள்?அவர்கள் எல்லாம் கூட அரசாங்கத்தைத் திட்டினால்  தப்பு.நாட்டின் ஒட்டு மொத்த நலன் கருதி எடுக்கப் பட்ட நடவடிக்கை தங்கள் இக்கட்டின் போது மாட்டியதே என்று வருத்தம் வேண்டுமானால் அடையலாம்.நிலையில் திரியாது அடங்கியான் தோற்றம் என்று வள்ளுவர் அதைத்தான் கூறுகிறார்.அவ்வாறெனில் இந்த குறுகிய காலத்தில் எந்த முக்கிய நிகழ்வுகளும் இல்லை என்பவர் சந்தோஷம் அல்லவா பட வேண்டும்? நமக்கு ஏன் நன்றி இல்லை?இறையிடமும் இயற்கையிடமும்!இயற்கைப் பேரழிவுகளை கண் முன்னால் பார்த்தவர்களுக்குத் தெரியும் மறுநாள் எதுவும் நடக்கலாம் என.ஒலிம்பிக்கில் வெள்ளி வாங்கின சிந்துவுக்குத் தெரியும் கடைசி நொடி எத்துணை முக்கியம் என.என் ஆட்டிஸக் குழந்தையின் 28 வது பிறந்த நாளை நேற்றுக் கொண்டாடின எங்கள் குடும்பத்திற்குத் தெரியும் 28 வருஷங்கள்,28 நொடிகளாய் ஓடும் எந்தப் பெரிய அர்புதங்களையும் காணாமல் என.எதற்குப் பதட்டம்?பதறினால் சுனாமி வராதா?பதறினால் சிந்துவுக்கு வெள்ளிக்கு பதில் தங்கம் கிடைத்திருக்குமா இல்லை வெள்ளியும் இல்லாது போயிருக்குமா?பதறினால் என் ராகவன் பேசி இருப்பானா?என்ன தெரிகிறது?விலக்க வேண்டியது பயம்.விதைக்க வேண்டியது நம்பிக்கை.ஆனால் என்ன செய்கிறோம்?எதற்கெடுத்தாலும் பயம் கொள்கிறோம்.எல்லாரையும் சந்தேகப் படுகிறோம்.பத்து ஆயிரம் ரூபாய் நோட்டுக்கள் என்ன ஆகும் என்று ஏன் பயம்?இடுப்பு பிடிக்க ஆள் இல்லாதவர் கவலைப் படுவதில்லை.தும்மினால் கூட ஓடி வர நாலு பேர் உள்ளவர்கள் அந்த நலம்விரும்பிகளை நம்புங்கள்;அரசாங்கத்தை நம்புங்கள்.நாளைப் பொழுதை நம்புங்கள்.அதை நமக்களித்த கடவுளை நம்புங்கள்.பயம் ஒரு நோய்.நோயுடன் உங்களை அணுகுபவர்களுக்கு தைரியத்தை மருந்து போல் கொடுங்கள்.கால் நோவுடன் ஒருவர் வந்தால் மருத்துவரும் சேர்ந்து" உன் கால் நோகிறதே" என அழுவதா சரியான தீர்வு?முதியவர்கள் பாவம் என்கிறார்கள்.என்ன பாவம்?உதவ யாரும் அற்ற முதியவர்கள் வேண்டுமானால் பாவம்.அது கூட உதவ ஆயிரம் நல்லவர்கள் உள்ளார்கள்.குடிகாரக் கணவன் அறியாது அரிசிப் பானையிலும் புளிப்பானையிலும் சிறுவாடு  சேர்த்துவிட்டு,அதை மாற்ற அந்தக் குடிகாரக் கணவனையே நாட வேண்டிய நிலையில் உள்ள இந்தியாவின் ஏழைத் தாய்க்குலம் உண்மையில் பாவம்.அடுக்குமாடிக் குடியிருப்பின் ஏ சி அறைவாசிகள் புலம்பினால் அது choice .வினாத்தாளில் சுலபமான கேள்விகளைத் தேர்ந்தெடுக்க பள்ளியில் இருந்தே பழகிய நமக்கு வளர்ந்த பின் எளிய வழிகளை வாழ்க்கை பாதையாய்த் தெரிவு செய்ய என்ன குழப்பம்?சக்கனி ராஜ எனத் துவங்கும் கரஹரப்ரியா கீர்த்தனையில் தியாகராஜ ஸ்வாமிகள் பாடுகிறார்,"ராஜபாட்டை போன்ற அகலமான வீதிகள் உள்ள போது ஒரு சின்ன சந்தை தேர்ந்தெடுத்து அதில் பயணிப்பேனா" என்கிறார்.2026ம் வருஷம் இந்த போஸ்ட்டை யாரேனும் படிக்க நேர்ந்தால்,இது எவ்வளவு முக்கியமற்ற விஷயமாகிப் போயிருக்கும்!நேற்று வீட்டில் நடந்த வாக்குவாதங்கள் போஸ்ட் ஆனது.Contribute பண்ணினவர்களுக்கு நன்றி.

ரஞ்ஜனி த்யாகு


MOTHER PROTECTS
இன்னும் இரண்டு நாள்களில் தீபாவளி.50 ம் வருஷத்தில் இருந்து 80 ம் வருஷத்திற்குள் பிறந்தவர்கள் மத்தியில் வாட்சப்பில் மிகவும் உணர்வுபூர்வமான பகிர்தல்கள் நடந்து கொண்டிருக்கின்றன.தாத்தா பாட்டியில் தொடங்கி நண்பர்கள் வரை,எல்லோருடனும் சேர்ந்து கொண்டாடிய அந்தக் காலத்து தீபாவளி எப்படி எல்லாம் இனித்தது என்ற சோகமான பகிர்வுகள். மிகவும் அழகான எழுத்து.ஆனால் அது தாண்டி யோசித்தால்,இதில் சோகப்பட என்ன உள்ளது தெரியவில்லை.என் மாதிரி கோபப்பட வேண்டுமானால் விஷயம் உள்ளது.சும்மா வெட்டியாய் அந்த தீபாவளி காணாமல் போச்சு கண்டுபிடித்துத் தாருங்கள் என்றெல்லாம் புலம்புகிறார்களே.தொலைத்தவர்கள் அல்லவா கண்டுபிடிக்க வேண்டும்.அந்த அளவு precious ஆன ஒன்றை ஏன் தொலைத்தார்களாம்?பத்திரமாக வைத்துக் கொள் என்று அந்த அத்தனை நல்ல பழக்கவழக்கங்களையும் குழந்தைகளிடம் சேர்ப்பிக்காது இப்போது எதற்குப் புலம்பல்?பாட்டி தாத்தாவுடன் இருந்தவர்கள்தானே நாம்?நம் பெற்றோர் போல் பெரியவர்களுடன் நேரம் செலவிடுகிறோமா நாம் ?நாம் வாழ்ந்து காட்டாத ஒரு வாழ்வை குழந்தைகள் எங்கிருந்து கற்பார்கள்?நாம் பணத்தைத் துரத்தினால் நம் செல்வங்கள் இன்னும் அதிகப் பணத்தைத் துரத்துகிறார்கள்.வெள்ளைக் காகிதம் போன்ற குழந்தைகள் மனதில் தவறான எழுத்துகள் எழுதி விட்டு ,என் பிள்ளை தீபாவளிக்கு கூட 7 மணிக்குத்தான் எழுந்திருப்பான் என்று அலட்டி விட்டு ,நேரம் காலமில்லாமல் பண்டிகை அன்றும் 10 மணி பட்டிமன்றத்தை தொலைக்காட்சியில் பார்த்து விட்டு ,தீபாவளி ரிலீஸ் படம் பார்ப்பதுதான் கொண்டாட்டத்தின் உச்சம் என நினைத்து விட்டு,சாஸ்திரம் என்ற பெயரில் துணி வாங்கி,
(எத்தனை செட் வாங்குவது சாஸ்த்திரம்) எல்லாவற்றையும் குழந்தைகளுக்கு நாம் பழக்கி விட்டு 50 வயது தாண்டி என்ன ஞானோதயம்? தங்கத்தை,வெள்ளியை,பரம்பரை சொத்தான வீட்டை சந்ததிகளுக்கு விட்டுச் செல்வார்களாம்.எதைத் தர வேண்டுமோ அதை,அந்த values எல்லாவற்றையும் காற்றில் பறக்க விடுவார்களாம்.

இந்தக் காலக் குழந்தைகள் கேட்பதில்லையாம்.ஏன்?குழந்தைத் தனம் மாறி, பொறாமை,சுயநலம்,கோபம்,பொறுமையின்மை,அஹங்காரம் ,எடுத்தெறிந்து பேசுவது இன்னும் எத்தனையோ குணங்கள் முதலில் தென்படும் போது அதைக் களைவதை முதல் வேலையாய்க் கொண்டால் குழந்தைக்கு நாம் சொல்வதின் முக்கியத்துவம் புரியும்.முதல் தப்பு செய்யும் போது கண்டறியப்படும்,கண்டிக்கப் படும் குழந்தைகள் பாடம் பெறுகின்றனர்.அந்தத் தவறுகள் தெரியாத அளவு வேறெதிலோ பிஸியாக இருந்து விட்டு திடீரென விழித்துக் கொண்டால்,அல்லது தெரிந்தாலும் சின்னக் குழந்தைதானே பிறகு சொல்லலாம் என்று ஒத்திப் போட்டால் யார் தவறு?பிறந்தது முதல் ஒவ்வொரு நாளும் வயது கூடுமா குறையுமா?அப்போ அறிவும் அதிகமாக வேண்டும்.தவறுகளை ஞாயப் படுத்த, வளரும் சிறு மனிதனுக்கு குழந்தை பட்டம் கொடுத்துக் கொண்டிருப்பது வீண்.

போஸ்ட் பாதை மாறுகிறது.என் weakness .அடுத்த தலைமுறை என் weakness .நம்மை விட அவர்கள் நன்றாக இருக்க வேண்டும் என்பது தாபம்.வளர்ச்சிதானே சந்தோஷம் ?மறுபடி தீபாவளிக்கு வருவோம்.   முடிந்து விட்ட காலம் எப்போதும் இனிமையாகத் தோன்றும்.நமக்கு அந்தக் காலம் மாதிரி,இப்போது கொண்டாடும் தீபாவளி நம் குழந்தைகளுக்கு ஒரு நாள் கடந்து போன ஒன்றாயிருக்கும்.இந்த நாள் பற்றின நல்ல நினைவுகள் அவர்களுக்கும் இருக்கும்.காலங்கள் மாறும் போது ,அப்போ எல்லாம் என்று தொடங்கும் பெரியவர்களை கண்டாலே இளையதலைமுறையினர் ஓட்டம் பிடிக்கிறார்கள். எண்ணை தேய்த்துக் குளிப்பதும்,பறவைகளையும் மிருகங்களையும் பயமுறுத்தும் வெடி வெடிப்பதும்,வீடு வீடாக பலகாரம் எடுத்துப் போய் விழுந்து கும்பிடுவதும் ,சர்க்கரை அளவை ஏற்றும் அளவு இனிப்புண்பதும் இன்றைய தலைமுறையின் தீபாவளியில் இல்லை.எது குறைந்து போனது?வெடிக்காவிட்டால் சப்தம் குறையும்.இனிப்பு குறைவாக உண்டால் உடல்நலம் பேணப்படும்.தீபாவளி என்றில்லாமல் எப்போது வேண்டுமோ அப்போது துணி வாங்குகிறார்கள்.அதில் என்ன தவறு?துணி பற்றின craving இல்லை.பலர் முதியோர் இல்லங்களில் அனாதைக் குழந்தைகள் விடுதியில் பொருளுதவி செய்து அவர்களுடன் நேரம் செலவிடுகிறார்கள்.

மறுபடி மனசு சம்பந்தப் பட்டதுதான் எல்லாம்.பாருங்களேன் இந்த போஸ்ட்டில் நான் யார் பக்கம் என்று கணிக்க முடிகிறதா?இல்லை அல்லவா?பண்டிகைக் கால சம்பிரதாயங்களுக்கும் சிறு நிகழ்வுகளுக்கும் அப்பாற்பட்டது வாழ்வு.எப்படி இருந்தேன் இப்படி ஆகிட்டேன் என்று வருந்துவது அவரவர் பிரச்சினை.நினைவுகளை அசை போடுவதானால் மகிழ்ச்சியாக செய்து விட்டுப் போவோம்.அந்தக் காலம் வருமா வருமா என்றால் வராதுதான்.பாட்டியும் தாத்தாவும்,10 ரூபாய்க்கு சரவெடியும் சிவாஜி படமும் வராது.ஆனால் வந்தால் புலம்புவோர் எல்லாம் தாங்குவார்களா?Santro car க்கு பதில் மாட்டு வண்டி ஓகேவா ?மின்விசிறி,ஏசி இல்லாமல்,கயிற்றுக் கட்டிலில் கொல்லைப்புறம் தூங்குவது ஓகேவா ?பெண்கள் ஹேண்ட்பேகில் இருந்து அலட்சியமாய் 1000 ரூபாய் நோட்டை வீசி எறிந்து பலகாரம் வாங்காமல் அடுப்படியில் வேலை செய்யத் தயாரா?   அட அதெல்லாம் விடுங்கள் மனைவி குழந்தையுடன் மட்டும் ரகசியமாய் உணவகம் கிளம்பும் சமயம் அண்ணன் பெண் வந்து தீபாவளி வாழ்த்து சொன்னால் மனசார மறுபடி வாழ்த்துவார்களா  " நேரம் கெட்ட நேரம் இவ  எதுக்கு வரா" என்று தங்கள் மன வக்ரத்தை குழந்தைகளுக்கு முன் வெளிப்படுத்தி அவர்களுக்கு முன்னோடியாய் இருப்பார்களா?

பண்டிகைகள் சம்பிரதாயங்களில் இல்லை.கொண்டாடப்படும் உணர்வில் இருக்கிறது.விவசாயிகள் நலம் பெரும் நாளெல்லாம் பொங்கல் பண்டிகைதான்.தீமை அழிந்து நன்மை வெற்றி பெரும் நாளெல்லாம் தசராதான்.இயேசு கிறிஸ்துவின் அவதார குணங்களுடன் ஒரு பிறப்பு நிகழும் நாட்கள் க்ரிஸ்மஸ்தான்.  சூரசம்ஹாரம் முருகப் பெருமான் நிகழ்த்தினது போல் நம் கெட்ட குணம் ஒன்று மறையும் நாள் கந்தசஷ்டிதான்.மனசின் எல்லா மூலைகளிலும் விளக்கெரிந்தால் கார்த்திகைதான்.லலிதா சஹஸ்ரநாமமும் சௌந்தர்யலஹரியும் பாராயணம் செய்யும் நேரம் அம்பாள் மனச் சிம்மாசனத்தில் ஓடி வந்தமரும் நாளெல்லாம் லக்ஷ்மி பூஜைதான்.ஒழுங்காக வாழ்ந்தால் எல்லா நாளும் நல்லனதான் .அப்படி என்றால் இந்த வருடம் அக்டோபர் 29 மட்டும் அல்ல.தினமும் தீபாவளிதான்.

ரஞ்ஜனி த்யாகு



MOTHER PROTECTS 
சூரியன் ஒரு நாள் விடாமல் கிழக்கு திசையிலேயே உதித்து மேற்கே மறைகிறது.பூமி நிறுத்தாமல் சுற்றுகிறது.நம் உடம்புக்குள் என்ன பெரிய சமாச்சாரங்கள் நடக்கின்றன என அறியாமலேயே,நுரையீரலும் கல்லீரலும் எங்கே உள்ளன என்று தெரியாமலேயே ஜீவித்திருக்கிறோம்.ரிதம் தப்பாது எல்லாம் நடக்கின்றன.இவையாவது தேவலை.அடுத்த லெவல் நிகழ்வுகளை ஆராய்ந்தால் காலை விழித்தவுடன் காபி கேட்கிறது நாக்கு.அதுவும் நல்ல காபி.அம்மாவோ மனைவியோ சமைத்ததில் துளி உப்பு கூடினால் முகம் அஷ்ட கோணலாகிறது.அப்பாவோ கணவனோ மகனோ ஒரு மாதம் வேலை இல்லாமல் இருந்தால் அந்த அவர்களின் நேரம் பணமாகவில்லயே என்ற கவலை வருகிறது.உணவகங்களில் ஊசிப் போன சட்னி போட்டால் ஒத்துக்  கொள்வோமா, பெண்கள், சட்டையைத் தையல்காரன் சற்று மாற்றித் தைத்தால் உண்டு இல்லை என்று பண்ணி விட மாட்டார்களா,சாலை விதிகளை மதிக்காது போகும் பசங்களை" ஏய் பொறம்போக்கு சொல்லிட்டு வந்திட்டியா" என்று ஒரு முறை கூட திட்டாதவர் உண்டா,வீட்டு வேலை செய்பவர்கள் ஒரு நாள் வரவில்லை என்றால் ஏதோ துடைப்பத்தையே கையில் தொடாதோர் போல சலித்துக் கொள்ளாத பெண்கள் உண்டா,மேலதிகாரியை வில்லன் போல குடும்பத்திடம் சித்தரிக்காத ஆண்கள் உண்டா,குழந்தைகள் 99 மதிப்பெண் வாங்கி ஒரு மார்க் தவற விட்டதுக்காக அவர்களின் தன்னம்பிக்கையையே கெடுப்பது போல் பேசாத பெற்றோர் உண்டா,தன் சிவப்புத் தோல் மேல் கர்வம் இல்லாதவர்,கறுப்புத் தோலுக்காகக் கடவுளையே சபிக்காதவர் உண்டா ," உன்னைப் புரிந்து கொள்ள முயற்சிக்கிறேன் நான் சொல்வது தவறாக இருக்கலாம்" என்று தணிந்து செல்பவர் உண்டா .இவை அத்தனையையும் யோசித்துப் பார்த்தால் என்ன தெரிகிறது? PERFECTION என ஒன்று உள்ளது.ஆனால் அது மற்றவரிடம் நாம் எதிர்பார்க்கும் ஒன்றாக மட்டுமே உள்ளது.

தமிழ்ப் பதம் என்ன?நீங்கள் அறிவீர்களா? Perfection என்பது முழுமையா?ஆமாம்.இறைவன் படைப்பில்,இயற்கையில் இந்த முழுமை வெளிப்படுகிறது.நம் உருவத்தில் இருந்து,நம் இயக்கம் வரை எல்லாம் ஒழுங்கு.நம்மால் நினைத்துப் பார்த்தாலே பரவசமாகும் அளவு ஒழுங்கு.ஒரு வினாடி ஒழுங்கு மாறினால் என்ன ஆகும்.ஒரு விநாடி இதயத் துடிப்பு நிற்கிறதா?நின்றால் அதன் பெயர் என்ன? "நாம் சாதா மனித இனம்.எப்போதும் ஒரு போல் இருக்க இயலாது.தவறுவது இயற்கை" என்று சமாதானம் சொல்லிக் கொள்கிறோம்.தவறுவது இயற்கை அல்ல.தவறாமல் இருப்பதுதான் இயற்கை.முழுமையைப் பற்றி நமக்கு double standard .மற்றவர் வளவள எனப் பேசுவதைக் கிண்டல் செய்வோம்.நாம் வாய் மூட மாட்டோம்.மற்றவருக்கு இடைஞ்சலாக வண்டி நிறுத்துவோம்.யாராவது செய்தால் சண்டை இடுவோம்.நாம் ,மற்றவர் புண்படப் பேசினால்,அதன் பெயர் நல்ல அறிவுரை.நாம் ரொம்ப frank என்று பொருள்.அதுவே மற்றவர் நம்மை சாதாரணமாக எதுவும் சொன்னால்,நமக்கு சொல் பொறுக்காது.நம்மிடம் பேசியவர் மஹா கெட்ட நபர்.இன்று கற்காததை நாளை கற்றுக் கொள்ளலாம்  என்று ஒத்திப் போடும் அலட்சியம். "கற்க கசடற "என்பதும் " செய்வன திருந்தச் செய் "என்பதும் புத்தகத்தில் படித்து மறந்த வாக்கியங்கள்.

என்ன காரணம்?நினைவும் வாக்கும் செயலும் perfect ஆக இல்லாதவர்கள் அதற்கு முயற்சியாவது செய்து கொண்டு அமைதி கடைப் பிடிக்கவாவது வேண்டாமா?மற்றவருக்கு நீதி வழங்க வேண்டாம்.மற்றவர் நம்மை அங்கீகரிக்க வேண்டும் என்ற ஏக்கமும் வேண்டாம்.Let us just try to achieve perfection in all that we do.Perfect மனிதர்கள்,casual மனிதர்கள் என்ற இரு சாராரை எடுத்துக் கொண்டு சில சிந்தனைகள்.தங்களை perfectionists என்று நினைத்துக் கொள்பவர் உண்மையில் முழுமை பெற்றவர்கள் இல்லை.முழுமை இன்னும் அதிக முழுமை வேண்டும் என்று எண்ணும் .லேசில் த்ருப்திப் படாது.நான் முழுமை அடைய விரும்புகிறேன் முயல்கிறேன் என்று சொல்லலாமே தவிர perfect ஆகி விட்டதாய்க் கூறவே முடியாது.ஏனெனில் perfection ஐ அளக்க அளவுகோல் எது?அதே போல் casual என்ற பிரிவினருக்கு perfection ஒரு obsession .அவர்கள் நிலைப்பாடு என்ன தெரியுமா?அவர்களுக்கும் முழுமை பிடிக்கும்.ஆனால் மற்றவரிடம் அதைப் பார்க்க அதிகம் பிடிக்கும்.எங்கே , "நான் perfect இல்லை என்னால் அப்படி இருப்பதும் இயலாது" என்பவர்களிடம் ஒரு நேரத்திற்கு அவர்களை சந்திப்பதாய்க் கூறிவிட்டு அரை மணி தாமதமாகப் போங்கள் .வறுத்து எடுத்து விடுவார்கள். "மற்றதெல்லாம் தேவலை.நேரம் தப்புவது மட்டும் என்னால் பொறுக்க முடியாது" என்பார்கள்.ஆனால் உண்மை என்னவெனில் மற்றவருடைய imperfection எதுவும் அவர்களுக்குப் பொறுக்காது என்பதே.நீல கலர் புடவைக்கு ஏன் அதே வண்ண சட்டை தேடுகிறார்கள்?Perfection தான் உங்களுக்கு தேவை இல்லையே?கைக்கு வந்ததை போட்டுக் கொள்ளுங்களேன்!ஆக நான் perfect என்று சொல்பவர்களும் சரி casual என்று சொல்பவர்களும் சரி தங்களை ஏமாற்றிக் கொள்கிறார்கள்.சரியான வாதம் எது.?நான் மனிதன்.என்னிடம் குறைகள் உண்டு.அவற்றிற்கு நானே பொறுப்பு.ஆனால் குறைகளை நிறைகளாக்க கண்டிப்பாக முயல்வேன் என்பதே.

சிறப்பான வேலைகள் செய்வது perfection அல்ல.சாதாரண வேலைகளை சிறப்பாகப் பண்ணுவதுதான் perfection .நாம் முழுமை அடைய அடைய மற்றவர் குறைகள் தெரிவதில்லை.இது நம் வாழ்வு.முடிந்தவரை நன்றாக வாழத்தான் வேண்டும்.எல்லாவற்றையும் சரியாகச் செய்தல் ஒரு திறமை என நினைக்கிறோம்.ஆனால் அது ஒரு attitude .நாம் யாராக வேண்டுமானாலும் இருக்கலாம்.நாம் அடையக்  கூடிய விதத்தில் some kind of excellence இருந்தே தீரும்.துப்புரவுத் தொழிலாளர்கள் சாலை பெருக்குவது திறம்படச்  செய்யட்டும்.சிவில் என்ஜினியர் ரோடு போடுவதை நன்றாகச்  செய்யட்டும்.என்ன வேலை என்பது பற்றி பேசவில்லை.எதுவானாலும் அதை பூரணமாக செய்வது பற்றித்தான் பேச்சு.Anything worth doing is worth doing right.இவை எல்லாம் பல பெரியோர் சொல்லிக் கேட்டவை.

சொல்லாமல் முடிக்க இயலுவதில்லை.அக வாழ்வும் புற  வாழ்வும் தொடர்புடையன.நினைவுத் தூய்மை,அதை ஒட்டிய பேச்சு,செயல் ஆகியவை அகம் perfect ஆக உள்ளதன் வெளிப்பாடு.புறவாழ்வின் முழுமை பலவகைகளில் வெளிப்படுகிறது.முடிந்தவரை best ற்கு கீழான எதற்கும் உடன்படல் கூடாது.வெள்ளத்தனையது மலர்நீட்டம்.மாந்தர்தம் உள்ளத்தனையது உயர்வு.உள்ளுவதெல்லாம் உயர்வாகவே இருக்கட்டுமே?எதற்கு compromise ? தேவை இல்லை.என் ideal க்கு குறைவான எதையும் ஒப்புக் கொள்ள மாட்டேன் என்பது கர்வம் அல்ல.திமிர் அல்ல.எளிமை.எனக்கு ஒத்துவராது என்று விலகும் எளிமை.செம்மை.உலகம் ஒழுங்குடன் படைக்கப் பட்டுள்ளது.இசைவுடன் இயற்கை இயங்குகிறது.உலகம் imperfect ஆகிறது என்றால் அது perfection இல்லாத அதற்கு முயற்சியும் செய்யாத நம்மால்.இந்த போஸ்ட்டையும் முழுமையாக முடித்த உணர்வு இல்லை.

ரஞ்ஜனி த்யாகு


MOTHER PROTECTS
தொலைத் தொடர்பு சாதனங்களில் தலையாயதாய்க் கருதப் படும் தொலைபேசி என்னைப் பொறுத்த மட்டில் தொல்லையான ஒரு சாதனமே.என் ஸ்மார்ட் போன் ஒரு வாரமாக சரியில்லை.அது சரியில்லை என்பதை ஒரு வழியாகப் புரிய வைத்து ரிப்பேர் பண்ண கொடுப்பதற்குள் முழு எனெர்ஜியும் போய் விட்டது.வீட்டில்,நேற்று பிறந்த என் நாத்தனார் பேரன் தவிர எல்லோரிடமும் போன் உள்ளது.அந்த குழந்தை கூட தூக்கினால் முதலில் கையில் உள்ள போனைத்தான் பிடுங்கி வாயில் வைத்துக் கொள்கிறது.அதனால் போன் சரியில்லை என்ற என் புலம்பலைக் காதில் வாங்கவே வீட்டாருக்கு நாலு நாள் ஆனது.தனக்கு வந்தால்தான் தெரியும் தலைவலியும் காய்ச்சலும்.அவரவர் தங்கள் போனுடன் வழக்கம் போல் ஆசை ஆசையாகப் பேசிக் கொண்டிருந்தார்கள்.போனைப் பார்க்கும்  கண்ணில் தெரியும் அந்த அன்பை இப்போதெல்லாம் யாரும் நேரில் உள்ளவர்களிடம் காட்டுவதில்லை என்பதே வருத்தமான உண்மை.அந்த போனும் சற்றும் நன்றி இன்றி இத்தனை நாள் பயன்படுத்திய என்னை விட மற்றவர்களிடம் சரியாக நடந்து கொண்டது.அவர்கள் உபயோகித்துப் பார்த்த போது அமைதியாய் வேலை செய்து என்னை கேலி பொருளாக்கிற்று.கடைசியில் அது சுத்தமாக ஸ்ட்ரைக் பண்ணி தங்கள் தேவைகளுக்காகக் கூட வீட்டார் என்னைத் தொடர்பு கொள்ள இயலாமல் போன போது ரிப்பேர் கடை சென்றது.

போன் இல்லாத இந்த சில மணி நேரங்கள்.தொலைபேசி அத்தியாவசியமான சாதனம் அல்ல.என் பாட்டி சொல்வார்கள் செய்தி எதுவும் வராதிருந்தால் எல்லாம் நன்றாகப் போய்க் கொண்டு இருப்பதாகப் பொருள் என்று. சரிதானே?வீட்டில் உள்ளவர்கள் வெளியில் சென்றால் அவர்கள் பத்திரமாய் வீடு திரும்ப வேண்டும் என இறைவனிடம் மட்டும் சொல்லி விட்டு வேலையைக் கவனித்தது அந்த காலம்.அவர்கள் வாசல் சென்று ஓலா டாக்சி பிடித்து ஏறி உட்கார்ந்ததில் இருந்து தெரு முக்கு திரும்பும் முன் எங்க இருக்கே என்று கேட்பது இப்போ ட்ரெண்ட்.அது என்ன புஷ்பக விமானமா ஏறின உடன் destination அடைய.தெருமுக்கில் உள்ளேன் என்ற பதில்தான் வரும்.அதுவும் சென்ற மழையில் பழுதுபட்டு இன்னும் செப்பனிடப் பட்டுக் கொண்டிருக்கும் எங்கள் சாலையில் பயணித்தால்,இதோ அடுத்த அபார்ட்மெண்ட் தாண்டிவிட்டேன் என்றுதான் சொல்ல முடியும்.இன்று என்ன சமையல் என்பதில் தொடங்கி வம்பு பேசும் சாதனம் அல்ல அது.வாழ்வு இருமைகளால் ஆனது.சந்தோஷம் அல்லது   வருத்தம் பகிர படுகிறது,தொலைபேசி மூலம் என்று வைத்துக் கொள்வோம்.சந்தோஷமான செய்தி தெரிவிக்கப் பட்டால் சரி.அதற்கு மேல் பேசும் எதுவும் அதிகப் பொருளில்லாமல் நாம் செய்யும் வார்த்தை ஜாலங்கள்.தொலைபேசி செய்தித் தொடர்பு சாதனம்தான்.நம் உண்மை உணர்வுகளைச் சொல்ல அது பயன்படுவதில்லை என்ற எண்ணம் எனக்கு எப்பவும் உள்ளது.மனசு விரிவுபட்டால் சொல்லின் தேவை குறையும்.நீ ஒரு தடவை பேசினால் நான் ஒரு தடவை பேசுவேன் என்று கணக்குப் போட்டு பேசுவோர் அதைத் தவிர்த்தே விடலாமே.ஏர்டெல் வழங்கி உள்ள சேவைகளால் மனம் மகிழ்ந்து ஒரு நிமிடத்திற்கு 10 பைசா என பூஸ்டர் போட்டுக் கொண்டு பேசுகிறோம்,வேண்டிய,வேண்டாத அனைத்தையும்.மனசில் சந்தோஷம் பொங்கும் நேரம் பூஸ்டர் முடிந்து விட்டால் சந்தோஷம் பகிர படக் காத்து நிற்குமா?வோடாபோனும் ஏர்டெல்லும் புத்திசாலியா நாமா?அடுத்து வருத்தங்கள்.நேரில் பேசும் போதே நாம் சொல்வதை மூளையில் process கூட பண்ணாது,காது கொடுக்காதவர்கள்,காது இருப்பினும் கேட்க தெரியாதவர்கள் அதிகம்.நம் வருத்தங்கள் எதிராளியை அதே அளவு பாதிப்பதில்லை.இது உண்மை.நேரில் சாதிக்க முடியாததை தொலைபேசி மூலம் சாதிக்க முடியாது.நல்லபடியாக சொல்லப் போனால்,நம் எண்ணங்களை போன் போட்டு ஒருவருக்கு சொல்லி அவர்களை வருத்தப் படுத்த வேண்டாமே?கண்ணால் காண முடியாத தொலைவில் உள்ள நம் சொந்தமும் நலம் விரும்பிகளும் நம் பிரச்சினையை நேரில் அறியும் வரை நிம்மதியாக இருக்கட்டுமே?

இன்று காலை என் தோழியிடம் இதை விவாதித்தேன்.அட எப்படி உனக்குத்தான் போன் இல்லையே என்கிறீர்களா?Landline எதற்குள்ளது?நாம்தான் மூச்சுக்காற்று போல போனை நினைத்துக் கொண்டிருக்கும் காலத்தைச் சேர்ந்தவர்களே ! உடனடியாய் மாற்று ஏற்பாடு செய்ய மாட்டோமா?அவள் சொன்னாள் நீ செய்யாத ஒன்றை எழுதாதே என்று.மிகவும் சரி.தொலைபேசி இல்லாமல் நிம்மதியாக இருந்தேன் எனில்,அந்த அமைதியை நாடுவதுதானே சரி.எனக்கு personal ஆக பல காரணங்களால் தொல்லை உண்டாகிறது.வாட்சப் என்ற குறும் செய்திப் பரிமாற்றங்களில் mindless forwards அனுப்பப் படுகின்றன.பொதுவாக இம்மாதிரிக் குறும் செய்திகள் படிக்கும் போது நன்றாக இருந்தாலும்,உடனே மறக்கப் படுகின்றன.அனுப்பும்,படிக்கும் நேரம் வேஸ்ட்.அடுத்தது,நான் யார் கூடவாவது பேசிக் கொண்டுள்ள போது என்னைத் தொலைபேசியில் யார் அழைத்தாலும்,என் எதிரே உள்ளவருக்குத்தான் முதல் இடம்.தொலைபேசியில் அழைத்தவரிடம் மறுபடி அழைப்பதாகக் கூறி,பேச்சைத் தொடர மாட்டேன்.அதை மற்றவர்களிடம் எதிர்பார்க்கிறேன்.என்னை அருகே வைத்துக் கொண்டு,ஒரு நபர் வேறு ஒருவருடன் பேசுவது பிடிப்பதில்லை.அதாவது தொலைபேசியில் பேசுவது பிடிப்பதில்லை.அது என்ன விஷயமானாலும்.உடனடித் தீர்வை நம்மிடம் எதிர்நோக்கும் ஒருவர் எங்கோ இருந்து போனில் பேசிக் கொண்டிருப்பாரா?எங்கிருந்தோ தொலைபேசியில் மட்டும் பகிர படும் செய்தி,காதுக்கு மட்டுமே.அப்படிப் பட்ட விஷயங்கள் நம் முன்னால் உயிருடன் உட்கார்ந்துள்ளவரை விட எப்படி முக்கியம்.?அரை மணி தாமதிக்க முடியாத அளவு ஏன் முக்கியம்?இது போல் Telephone  conversation க்கான என் code மற்றவருடன் ஒத்துப் போவதில்லை.

ஆயிற்று இன்று போன் வந்து விடும்.சென்ற வருட மழைக் காலம் அகதிகள் போல் அலைந்த வரை உண்மையில் நமக்கு எத்தனை செட் உடை தேவை என்பதை யோசிக்க முடிந்ததில்லை.கண் முன்னால் அன்பான உயிர்கள் மடிவது கண்டும் வாழ்வு சமநிலை அடையவில்லை.முதியோர் இல்லங்கள் பெருகுவது கண்டும் குழந்தைகளை சார்ந்திருப்பதை விட முடிவதில்லை.இது போல் முடிவதில்லை என்ற பட்டியலும் முடிவதில்லை.தொலைபேசி ஒரு Necessary evil ஆகி விட்டது.அதை இனி நம்மிடம் இருந்து பிரிக்க முடியாது.கத்தி காயும் நறுக்கும்.கழுத்தையும் அறுக்கும்.எதற்குப் பயன்படுத்துகிறோம் என்பது கத்தி பிடித்தவன்தான் முடிவு செய்ய வேண்டும்.நான் காய் நறுக்குவதுடன் நிறுத்திக் கொள்ளவே விரும்புகிறேன்.

ரஞ்ஜனி த்யாகு



MOTHER PROTECTS 
நாம் அனைவரும் உண்மையில் எப்படி இருக்கிறோமோ அதை விட,எப்படி வெளிப் படுத்திக் கொள்கிறோமோ அந்த விஷயங்களால் அதிகமாக அறியபடுவதை விரும்புகிறோம் .காலை கண் விழிப்பதில் இருந்து யோசித்துப் பாருங்களேன்.இன்று ஜாலியாகப் பேசலாம்.சரியா?யாரும் தப்பாக எடுத்துக் கொள்ளக் கூடாது.காலை எழுந்தவுடன் நான் பூஸ்ட்தான் குடிப்பேன்,காப்பியா,அடித் தொண்டையில் bad ஆ டேஸ்ட் பண்ணுமே அந்த ட்ரின்க்கா என்பதில் தொடங்கி,என் பொண்ணு சீரியல்தான் சாப்பிடுவா ,இட்லியைப் பார்த்தாலே,ஓ திஸ் blody ரைஸ் கேக்,நீயே சாப்பிடுன்னு சொல்லிட்டா என்பது,நல்ல சோப்பை விட,சினிமா ப்ரபலங்களால் அறிமுகப் படுத்தப் பட்ட சோப் உபயோகிப்பதாய் சொல்லிக் கொள்வது,நகரப் பேருந்துகளில் போவதை இது வரை செய்ததே இல்லை,படி இறங்கினால் கார்தான் என்பது,வருஷம் 18 லக்ஷத்திற்கு குறைவாய் இருந்தால் ஜீவாதாரமே கஷ்டம் என்ற ரீதியில் பேசுவது,சவுகரியத்தை விட ஆடம்பரத்தைப் பறைசாற்ற மட்டும் உடை அணிவது,வயதை கம்மியாகக் கூறிக் கொள்வது,பெரிய மனிதர்கள் என்று சமூகத்தின் பார்வையில் உள்ளவர்கள் தங்களுக்கு நெருக்கம் போல் காட்டிக் கொள்வது,தமக்குக் கீழே உள்ளவர்கள் என்று நினைப்போரிடம் அதிகாரம் செய்வது,ஸ்டார் ஹோட்டலில்தான் சாப்பிடுவதாக சொல்லிக் கொள்வது, பேட்டா செருப்புதான் பாத்ரூமுக்கு கூட போட்டுப்பேன் என்று சொல்வது,வெளிநாட்டில் உறவினர்கள் இருப்பதாக பறை சாற்றுவது ,ஏ சி இல்லாமல் தூக்கம் வராது என்று பொய் சொல்வது,ஆன்மீக வேஷம் போடுவது  இதற்கெல்லாம் சிகரம் வைத்தார் போல் கோவிலுக்கு 100 ரூபாய் காணிக்கை அளித்து விட்டு ட்யூப் லைட் உபயம் so and so என்று பெயரைப் பொறித்துக் கொள்வது இது போல் தினம் சந்திக்கும் தமாஷிற்கும் போலி முகங்களுக்கும்   அளவில்லை.நேதாஜிக்கும் காந்திஜிக்கும் மேலே பேசினவற்றிற்கும் யாது சம்பந்தம்?உள்ளதே!


நேதாஜியும் காந்திஜியும் இரு துருவங்கள்.இருவரின் கனவும் இந்திய நாட்டின் சுதந்திரமே.இருவரும் மிக உயர்வான மனிதர்கள்.ஆனால் ஒருவர் மஹாத்மா ஆனார்.மற்றவர் ஒரு unsung hero தான்,நம் வரலாற்றில்.ஏன் என யோசிப்பதுண்டு.நான் அந்த காலகட்டத்தில் வாழ்ந்திருந்தால் நேதாஜியின் கொள்கைகளையே ஆதரித்திருப்பேன்,என்று தோன்றும்.அஹிம்சையை ஆயுதமாகக் கொண்டு காரியம் சாதிக்க வேண்டும் என்றார் மஹாத்மா.நேதாஜி அடிக்க வேண்டியதை அடி என்றார் .முதல் பகுதியில் சொன்னது போல் தன்னை அமைதி விரும்பியாகக் காட்டிக் கொள்வதற்கே எல்லோரும் மஹாத்மா வழி என்று கூறிக் கொள்கிறார்களோ என நினைக்கிறேன்.நேதாஜிதான் masses ஐ represent செய்த character .நேதாஜி,காந்திஜி இரண்டு வேறு முகங்கள் போல் மனிதன் ஒவ்வொருவனும் இரு முகங்கள் கொண்டவன் என்பதற்காக தலைப்பு கொடுத்தேன்.வித்தியாசமான தலைப்பென்றால் உள்ளே என்ன என்று யோசிக்க வைக்கலாம் என்ற அல்ப ஆசை.மற்றபடி கூகிள் சொல்பவற்றை தமிழில் மறுபடி எழுதுவது நேர விரயம்.கூகிள் கடுகு பாக்கெட்டைத் திறந்து கொட்டினார் போல் தகவல்களைக் கொட்டுகிறது.

அஹிம்சாவாதிகள் என்பவர்கள்   அமைதி விரும்பிகள் என்பவர்கள் உண்மையில் மிகக் கடுமையாக நடந்து கொண்டிருக்கிறார்கள்.உடம்பு ஒரு கோவில்.அதுவே கர்மம் புரியத் துணை செய்யும் க்ஷேத்திரம்.உண்ணாவிரதங்கள் அதை அவமதிப்பதல்லவா?மரத்தடியில் இருந்து உண்ணாவிரதம் இருப்பது பெரிய நிகழ்வுகளுக்கு வித்தாகுமா?வெளிநாட்டுப் பொருள்கள் எரிக்கப் பட்டன.அழிக்கப் பட்டன.ஒரு அழிவு எப்படி ஒரு பெரிய நிகழ்ச்சிக்கு வித்தாகும்?தீமையை மட்டும்தான் அழிவுக்கு உட்படுத்தலாம் அல்லவா?ஒரு மாபெரும் ஆக்ரமிப்பு நடத்தி இருப்பவர்களிடம்,ப்ளீஸ்,வெளியே போகிறாயா என்றா கேட்போம்?நாம் நாலு நாள் இல்லாத போது அல்லது அசந்த போது நம் வீட்டில் யாராவது வந்து குடியேறினால் ஒரு மூலையில் சாப்பிடாமல் உட்கார்ந்து அவர்களாக வெளியே போகும் வரை கோஷமா எழுப்பிக் கொண்டிருப்போம்?நாடு பெரிய வீடுதானே ? மருத்துவர் அறுவை சிகிச்சை செய்வது போல் அவசியமானால் action தானே சரி?

இந்த போஸ்ட் எண்ணங்களின் கலவை.இப்போது நேதாஜி பற்றி வரும் பத்திரிகைச் செய்திகள் படித்தவுடன் ஏற்பட்ட சலனங்கள்.Influence ----அதன் அழகான தமிழ் equivalent என்ன?சிலசமயம் English வார்த்தையை அப்படியே பயன்படுத்துவது அழகு.சரியான influence எடுத்துக் கொள்வது அவசியம்.இங்கிலாந்திற்கு அடிமைப் படுத்தப் பட்டிருந்த போது அவர்களுடையது எல்லாம் விலக்க வேண்டியவை என நினைத்தோம்.இப்போது சுதந்திரம் வந்து 70 ஆண்டுகள் ஆன நிலையில் மேற்கத்திய மோகம் தலை விரித்தாடுகிறது.ஆங்கிலேயர்களால்,அவர்கள் ஆட்சியில் அடிமையாக இருந்தும் நாம் பெற்ற  சில நல்ல பாதிப்புகளை மறுத்தல் சாத்தியம் இல்லை. English ம் Railway network ம் போதாதா?அப்போது வெள்ளையனே வெளியேறு கோஷம் போட்டு,பாரத மாதாவுக்கு நல்ல புதல்வர்கள் என்று சொல்வது பெருமைக்குரிய விஷயமாய் இருந்தது.இப்போதோ நமக்கு சற்றும் பொருந்தாத அவர்களுடைய சில பழக்க வழக்கங்களை பின்பற்றுவது பெருமையாய் உள்ளது.ஆனால் எது சரியான நிலை?எதை யாரிடம் இருந்து எப்போது எடுத்துக் கொள்ள வேண்டுமோ அதை அப்போது அதுவும் அவசியமானால்  எடுத்துக் கொள்வது.அவர்களுடைய திட்டமிடல்-Meticulous planning ,பாதகமான சூழ்நிலைகளையும் சாதகமாக்கிக் கொள்ளும் திறமை,Rational approach அதையெல்லாம் விட்டுவிட்டு ,சரியாக யோசிப்பவர்களுக்கு தீவிரவாதி முத்திரை குத்தி விட்டு,எல்லாவற்றையும் உணர்வு பூர்வமாக அணுகிக் கொண்டிருந்தோம்.ஆனால் இப்போது உணவு,உடை எல்லாவற்றிலும் கண்மூடித் தனமாய் அவர்களை பின்பற்றுகிறோம்.

நாம் பார்க்கும் அனைவரும் நம் சுற்றுப்புறமும் நம்மைப் பாதித்துக் கொண்டே இருந்தால் நாம் weak .முதலில் தள்ள வேண்டியது weakness . ஒரு நிமிடமும் விடாது முதன்மைப் படுத்தி கொள்ளும் எண்ணம் மனித மனதின் கோளாறாக உள்ளது.சுத்தமாக அது அழிந்தால்தான் முதல்படி ஏறியதாய்க் கொள்ளலாம். எதற்காக உலகத்தின் பார்வையில் நல்லவனாக,பணக்காரனாக,அழகனாக,சமூக சேவாரத்னமாக,ஆன்மீகவாதியாக,அஹிம்சாவாதியாக,பன்முக அறிவு கொண்டவனாக,இரக்கமுள்ளவனாக காட்டிக் கொள்ள வேண்டும்?அட உலகம் கிடக்கட்டும்.அவரவர் பழகும் சிறுவட்டத்திற்குள் மாத்திரம் என்ன நடக்கிறது?எதற்கு நம்மைப் பற்றி ஒருவரியேனும் உயர்வாகப் பேசிக் கொள்ள வேண்டும்?சும்மா இரு,சொல்லற என்பதல்லவோ உயர்வு!!உண்மையான இருப்பை விடவும்,வெளியே தெரியும் personality பற்றிக் கவலைப் படுபவர்கள்தான் சுற்றுப்புறத்தில் இருந்து அதிக vibrations எடுத்துக் கொள்கிறார்கள் என எண்ணுகிறேன்.நாம் நாமாக இருந்தால் என்ன?ஏன் யாரோ ஒருவர் போல் மாற வேண்டும்?அவர் நல்லவரானால் கூட!மனது கண்ணுக்கு  தெரியாது எங்கோ உள்ளது.உடம்பை உடை போர்த்தி உள்ளது போல மனதை பொய் போர்த்தி உள்ளது.நிர்வாணமாக மனதைப் பார்த்தால் அதிர்ச்சி ஏற்படும்.மற்றவர் மனசை அல்ல.நம் மனதையே கூட.சும்மா இருக்கப் பழக வேண்டும்.பரிபூரணர்களாகி விட்டோம் என்ற எண்ணம் வந்தால் கண்டிப்பாக LKG ல் தான் இருக்கிறோம்.நம் வேலையை கவனமாக செய்வது அமைதி தரும்.மற்றவர் பற்றி  Nonjudgemental ஆக இருப்பது அதிக அமைதி தரும்.அவர்களிடம் இருந்து நல்ல,தவறான அதிர்வுகள் எதையும் எடுத்துக் கொள்ளாதிருப்பது அமைதியைத் தங்க வைக்கும்.முக்கியமாக உள்ளே நேதாஜி ஆதரவாளனாக இருந்து கொண்டு வெளிப்பார்வைக்கு மஹாத்மா வழி அஹிம்சாவாதி போல் காட்டிக் கொள்ளாதிருப்பது பொய்மையை முற்றும் விலக்கும் . பொய்மை நீக்கிவிட்டால் முதல்படி ஏறினதாக நினைத்துக் கொள்ளலாம். முடித்துக் கொள்கிறேன்.ரொம்ப சீரியஸ் ஆகவும் sermon போலவும் போகிறது. ஆனால் நான் எனக்கே கொடுத்துக் கொள்ளும் sermon . சரியா?

ரஞ்ஜனி த்யாகு


MOTHER PROTECTS
தலைப்பு ஆங்கிலம் ஆனாலும் போஸ்ட் தமிழில்தான்.நிச்சயமாக நான் சென்னை traffic பற்றி பேசப் போவதில்லை என உங்களுக்கே தெரிந்திருக்கும்.சில பேருக்கு சீரியசாகப் பேசினால்தான் நிம்மதியான தூக்கம் வரும்ஆழ்ந்து யோசித்தால் ,சீரியஸான மனிதர்கள் எளிமை ஆனவர்கள்.அவர்கள் குழப்பம் அடைவதில்லை.அவர்கள் மனதில் இப்போது சாலைகளில் பெருகி உள்ளது போன்று அதிகப் போக்குவரத்துக்கள் இருக்காது.இரண்டு வாகனங்கள் உரசிக் கொள்வது போல் உரசல்கள் இருக்காது.,ஐந்து விரல்கள்,ஒரு தாய் வயிற்றுப் பிள்ளைகள்,இரண்டு நாள்கள்,எதுதான் ஒன்று போலுள்ளது,இரண்டு மனிதர்கள் ஒரே மாதிரி இருக்க?யாரும் உசத்தி,தாழ்த்தி என்று கூற வரவில்லை.மனிதன் ஒரு மிக அற்புதமான creation .வித்தியாசம்தான் அழகும்,ஆச்சரியமும் கூட.அப்படி என்றால் போஸ்ட் என்னதான் சொல்லப் போகிறது,எதற்கு இந்த எழுத்து?சிந்துபைரவி படத்தில்,ஜனகராஜ் கதாபாத்திரம் ஒன்று வரும்.அதற்கு,ஒரு உண்மை தெரிந்து அதைத் திரித்துப் பேசுபவர்களைக் கண்டால் தலை வெடிப்பது போல் ஆகி விடும்.அது மாதிரி,சகமனிதர்கள் பற்றி யோசித்து அதைப் பதிவு செய்யாமல் விடுவது எனக்கும் சாத்தியம் இல்லை.

உண்மையில் குழப்பங்கள் அற்றதுதான் வாழ்க்கை.தெளிவாக,நம் பிராரப்த கர்மத்திற்கேற்ப ஒரு வாழ்வே நம் அனைவருக்கும் வந்தமைகிறது.அப்படி நீரோடை போன்ற வாழ்வில் தோன்றும் சலனங்களுக்கு நாமும் நம் நினைவுமே பொறுப்பு.ஒரு ideal வாழ்வு வாழ முயற்சியாவது செய்யத்தான் வேண்டும்.இல்லை என்றால் மனிதப் பிறவி தந்த பலன் ஏதும் இல்லை.இன்று என்னமோ மனம் தெளிவற்று உள்ளது.நேற்று நன்றாக இல்லையா என்றெல்லாம் பேசுகிறோம்.நேற்று சாப்பிட்டோம்,இன்று பட்டினி கிடக்கலாமே ?ஏன் இருப்பதில்லை?நேற்று குளித்தோம்.இன்றும் எதற்கு?அப்படி ஆனால் நமக்கே தெரிகிறதல்லவா?தினப்படி செய்ய வேண்டிய சில உண்டென்று.அவற்றுள் முதன்மை ஆனது மனத்தை செம்மையாக வைத்துக் கொள்வது.பெருமை,மேன்மை என்று மை யில் முடியும் பல சொற்களில் தலையாயது செம்மை.மஹாகவி பாரதியார்,நெஞ்சில் உரமும் இன்றி பாட்டில் சொல்கிறார்,சொந்த சகோதரர்கள் துன்பத்தில் சாதல் கண்டும் சிந்தை இரங்காராடி கிளியே செம்மை மறந்தாரடி என. அவ்வளவு சக்தி வாய்ந்த வார்த்தை.

சின்னஞ் சிறு கதைகள் பேசி,தேடி சோறு நிதம் தின்று வாழும் வாழ்வை பாரதி பழித்தால் அதைப் படிக்க மட்டும்தான் முடியுமா நம்மால்?ஏன்?ஏன் பாரதியும் வள்ளுவனும் டைனோசர் போல extinct ஆன ஜீவன்களா?அந்த மாதிரி இருக்க முயல்பவர்களை ம்யூஸியத்திற்கு அனுப்பி விடலாமா?ஒரு நாளில் எதற்காக chit chat பண்ண வேண்டும்?அதில் என்ன கிடைக்கும்?குழந்தைகளுக்கு ஏன் ideal மக்கள் பற்றி மட்டும் சொல்லக் கூடாது?கார்ட்டூன் காண்பித்து,violence பிரதானமாக இருக்கும் குஸ்தி சானல்களைக் காண்பித்து ஏன் சோறூட்ட வேண்டும்?நில்லாமல் ஓடி வந்த,மலை மேல் ஏறி மல்லிப்பூ கொண்டு நமக்கெல்லாம் தந்த நிலா மறைந்தா விட்டது?அப்போது,மாறியது நிலாவா,நாமா?மாற்றியது கடவுளா,நம் மனமா? அவள் அல்லது அவன் கல கல எனப் பேசும் டைப்.மனசில்  ஏதும் இருக்காது என்று சில பேருக்கு நற்சான்றிதழ் வழங்குவோம்.எனக்கு உடன்பாடில்லை.மனதில் ஒன்றும் இல்லாமல் இருப்பது கவலைக்குரிய விஷயம்.உள்ளிருப்பதே வெளி வரும்.அகத்தின் அழகையே முகம் காட்டும்.வெளியில் எக்கச்சக்கமாகப் பேசுபவர்கள் மிக நல்லவர்களாக இருக்கலாம்.ஆனால்---அவர்கள் ஆழ் மனதும் traffic நிறைந்ததே.மனதில் போக்குவரத்து குறைந்தால் ஆழமற்ற சிறிய விஷயங்களில் கவனம் செலுத்துவது தானாக நின்றே தீரும்.

ஆழமான விஷயம் ஒன்றுதான்.அது பற்றி பேசினால் போஸ்ட் ஆன்மீக வேஷம் போட்டுக் கொள்ளும்.எனக்கு முழுமையாய்த் தெரியாத ஒன்று பற்றி நான் என்ன எழுத?சில சமயங்களில் நம்மால் deal செய்ய இயலாத அல்லது அவ்வாறு நாம் எண்ணுகிற,சுருங்க கூறின் நமக்கு அப்பாற்பட்ட சக்தியால் சில நிகழ்வுகள் நம் அனைவர் வாழ்விலும் நிகழ்கின்றன. கொஞ்சம் நிதானமாக யோசித்தால், அவற்றை நம்மால் என்ன செய்ய முடிகிறது,சொல்லுங்கள்! அதைக் கடப்பது தவிர?புலம்பி வலிமை தொலைப்பதற்கு பதில்,எனர்ஜியைத் திரட்டி அமைதியாக முயலலாம்.இன்னொன்று.சொன்னால் சுயநலவாதி போல் தெரிவேன்.பரவாயில்லை.வேறு யார் வாழ்விற்கும் நாம் பொறுப்பில்லை என்பதே கலப்பற்ற உண்மை.மனதின் போக்குவரத்துக்கு யார் காரணம் என்றாலும் அவர்களை,அந்த எண்ணங்களை ரெட் லைட் போட்டு நிறுத்தியே ஆக  வேண்டும். நாம் யார் பிரச்சினையையாவது தீர்க்கிறோம் என்று நினைப்பது மாயை.நிச்சயமாக மாயை.பிறந்த குழந்தை பாலுக்கழுவது கூட தன் பசியைத் தீர்த்துக் கொள்ள அது செய்யும் பிரயத்தனம்.யாரும் நம்மை நம்பி இல்லை.நாமும் யாரையும் நம்பி இல்லை.குழந்தை முதல் முதியவர் வரை அவரவர் பிரச்சினையை அவர்களேதான் தீர்த்துக் கொள்ள வேண்டும்.கடவுள் அதற்கு அருள வேண்டும். சம்பந்தம் இல்லாது சாலையில் சும்மாவேனும் வாகனங்கள் போனால் அவசியத்திற்காகப் பிரயாணிப்பவர் எப்படி செல்வது?அதே விதிதான்.மனதில் அனாவசிய போக்குவரத்து ஏற்பட்டால் நம் உண்மையான பயணம் நிதானப் படும்.வேண்டாமே?

ரஞ்ஜனி த்யாகு


MOTHER PROTECTS
மறக்க வேண்டியவற்றை ஞாபகம் வைத்துக் கொள்ளக் கூடாது.ஞாபகம் வைத்துக் கொள்ள வேண்டியவற்றை மறக்கக் கூடாது.இப்படி கூடும் கூடாது என்பதைத் தாண்டி,நாம் இன்றியமையாதவை என நினைக்கும் விஷயங்கள் மறப்பதில்லை.நம் ஆழ்மனதே வேண்டாம் என்று தள்ளும் விஷயங்கள் மட்டுமே நம்மால் மறக்கப் படுகின்றன.நம் விருப்பத்தின் பேரில் நிகழ்வதே மறதி.காதலிக்கும் போது பிறந்த நாள்,சந்தித்த நாள்,அன்று போட்டிருந்த சல்வார்,காதல் தெரிவித்த தருணம்,சேர்ந்து சாப்பிட்ட உணவகம் என்று வெளிப்பார்வைக்கு,வெளியில் இருந்து பார்ப்பவர்களுக்கு அனாவசியமாகத் தெரியும் விஷயங்களை இளைஞர்கள் மறப்பதில்லை.ஆனால் திருமணம் ஆன பின்னர்,இரண்டாவது கல்யாண நாளில் மனைவி இனிப்பு செய்தால் "இன்று என்னம்மா விசேஷம்"என்று கேட்பவர் உண்டு.காதலித்த போது அவளைக் கவர்வது முக்கியம்.கவர்வதற்கு கால்காசு பிரயோசனம் இல்லாத பல ஞாபகத்தில் இருக்க வேண்டும்.கல்யாணம் ஆன பின் நிஜ வாழ்வின் போராட்டங்கள்.ஞாபகம் வைத்துக் கொள்ள வேண்டியதை வைத்துக் கொண்டாலும் கொள்ளாவிட்டாலும் நோ டென்ஷன் .அதன் பெயர் மறதி இல்லை.விரும்பித் தொலைத்துவிட்ட ஞாபகங்கள்.(இந்த விஷயங்களில்,பெண்கள் sincere தான்.கிறிஸ்து பிறப்பதற்கு முன்,பின் என்பது போல்,அவர்கள் திருமணத்திற்கு முன்னும் பின்னும் அவர்களே.இப்போது எல்லாம் மாறிவிட்டது என்ற விவாதம் வேண்டாம்.போஸ்ட் அது பற்றியதல்ல)

இந்தப் போஸ்ட்டிற்குக் கரு தந்தது ஒரு தோழர்.சில மாதங்களுக்குப் பின் அவரை சந்தித்தேன்."அப்பா எப்படி இருக்கிறார்"என்று இரண்டு மாதங்கள் முன்னர்தான் இவ்வுலகை விட்டு நீங்கிய என் தந்தை பற்றி விசாரித்தார்.இதில் என்ன ஆச்சரியம் என்றால்,அவருடையதுதான் நான் receive செய்த condolence மெசேஜ்களில் ஆழமான வார்த்தைகளில் எழுதப்பட்ட ஒன்று.எனக்கு அதிர்ச்சியாக இருந்தது.அவருடைய கேள்வி மறதியில் பிறந்தது என்ற சமாதானம் வேறொரு உறவினரால் கூறப் பட்டது.எவ்வாறு இது சாத்தியம் என்று யோசிக்க வைத்தது.

எனக்கு ஆறாம் வகுப்பில் படித்த திருக்குறள் மறக்கவில்லை.கல்லூரியில் கற்ற Fluid mechanics ஞாபகம் இல்லை.என் தோழிக்கு இதுவே மாறி இருக்கலாம்.சிலருக்கு ரெண்டும் அழியாது மனதில் இருக்கலாம்.நாம் எதற்கு,யாருக்கு எத்துணை கவனம் அளிக்கிறோம் என்பது நம் ஞாபக ஏடுகளைப் புரட்டினால் தெரியும்.வயது ஞாபகமறதி ஏற்படுத்தும்.இல்லை என்று சொல்லவில்லை.அது எந்த மாதிரி மறத்தல் தெரியுமா?At a very superficial level . Functional level .இன்று வங்கி செல்ல வேண்டும்,பால் உறை விட வேண்டும்,
அயர்ன் பண்ண எத்தனை துணி கொடுத்தோம், என்று லைசென்ஸ் புதுப்பிக்க வேண்டும் ,tax கட்ட வேண்டிய நாள் எது என்பதெல்லாம் வயதானால்--அடிக்கோடிட்டு சொல்கிறேன்,வயதானால் மறக்க வாய்ப்புண்டு.அதைக் கூட senior citizen பதவியை அடையாதவர் செய்யக் கூடாது.சாப்பிட,டி வி பார்க்க,வாரம் ஒரு நாள் ஹோட்டலில் சாப்பிட,பீரோ வழிந்தாலும் புதுக் துணி,நகை வாங்க மறக்கிறோமா?மற்றதெல்லாம் மட்டும் எப்படி மறக்கும்?Alzheimer 's disease என்று ஒன்று சொல்கிறார்கள்.அது தாக்கப் பட்டதாக மருத்துவர் கூறினால் நம்பலாம்.மருத்துவ சமூகம் beautiful ஆக பெயர் வைத்து விட்டது.உண்மையில் இந்த நோயின் symptoms இல்லாமல் எல்லாவற்றையும் மறப்பதும் வியாதியே.அதற்கு மனத்தை treat பண்ண வேண்டும்.வயதால் சிறிய நிகழ்வுகளை மறப்பவர்களிடம் கேளுங்கள்,தாயாதிகள்,பங்காளிகள் பெயரை சட்  எனக் கூறுவார்கள்.அப்படி என்றால் என்ன பொருள்?எனக்கு எதெல்லாம் இப்போது தேவை இல்லையோ அவற்றை மூளைக்கு அதிக strain கொடுத்து வைத்துக் கொள்ளத் தேவை இல்லை,என்பதுதானே?

மறதி indifference ஐ வெளிப் படுத்துகிறது.நீயும் உன் பற்றின சமாச்சாரமும் எனக்கு எதற்கு என்று மறைமுக வாக்குமூலம் தருகிறது.வேண்டியவற்றை மறத்தல் தவறு.வேண்டாதவற்றை மறத்தல் வரம்.மாறிப் பண்ணினால் குழப்பம்.நாம் ஒவ்வொருவரும் ஒரு தனி உலகில்,மற்றவர் இல்லாத, நுழைய முடியாத அக உலகில் வாழ்கிறோம்.நம் எண்ணங்களால் ஆன உலகம் அது.எதை மறக்கிறோமோ அது நம் எண்ணங்களில் இருந்ததில்லை என்பதையே அது காட்டுகிறது.ஞாபக மடிப்பில் நம் விருப்பத்துடன் செய்த பதிவுகள் மறக்காது.நம்மைத் தொடும் மனிதர்கள்,நிகழ்வுகள்தான் பதிவாகும்.நாமும் எல்லாவற்றையும் மனதில் ஏற்றிக் கொள்வது இயலாது.மற்றவர் அப்படி செய்வார்கள் என்று எண்ணுவதும் அர்த்தமற்றது.ஆனால் மறதி என்ற வார்த்தைக்குப் பதில்,தொலைத்த ஞாபகங்கள் என்று சொல்லிக் கொண்டால் நன்றாக இருக்கும்.

ரஞ்ஜனி த்யாகு


MOTHER PROTECTS
கருவறையில் தொடங்கி கல்லறையில் முடியும் பயணம்.தொடக்கம் தெரிந்து முடிவு பற்றி ஏதும் அறிந்து கொள்ள முடியாப்பயணம்.பயணத்தை ரசிக்கத் தொடங்கும் முன் இறங்கும் இடம் வரலாம்.அனுபவித்து ரசித்துக் கொண்டிருக்கையில் பாதியில் முடியலாம்.எப்போது இறங்கும் இடம் வரும் என்று ஆயாசம் வந்த பின் நிதானமாகப் பயணம் முடியலாம்.நிம்மதியாகப் பயணப்  பட்டு சரியான நேரத்தில் ஊர் சென்றடையும் ரயில் போல் ,வந்த வேலை முடிந்தது போல் விடை பெறலாம்.எப்படி வாழ்வில் இருந்து விடை பெறுகிறோம் என்பது ஏற்கெனவே எழுதப் பட்டு அந்த எழுத்தை தலையில் தாங்கியே ஜனிக்கிறோம்.வினாத்தாள் out ஆனால் பரீக்ஷைக்கு முன் ஏற்படும் குழப்பம்தான் உண்டாகும் எல்லோர் தலை எழுத்தும் முதலிலேயே தெரிந்து விட்டால்.வாழ்க்கை என்றால் 100 வருடம் என்பது போல் விதிகள் இல்லையாதலால்,தனி நபர் சம்மந்தப் பட்டதுதான் பயண காலம்.வாழ்க்கையைப் பிறவிப் பெருங்கடல் என்கிறார் திருவள்ளுவர்.நீர்க்குமிழி என்கிறார்கள் தற்போதைய கவிஞர்கள்.எது சரி?எப்படி எடுத்துக் கொள்வது அமைதி தரும்?கருத்துக் கூற முற்பட மாட்டேன்.ஏனென்றால் வாழ்வு நீண்டதோ குறுகியதோ வேறொருவர் சொல்லி நடத்தும்,வேறொருவர் direct பண்ணி நடத்தும் நாடகம் அல்ல என்பதில் மட்டும் நாமனைவரும் மிகத் தெளிவாகவே இருக்கிறோம்.correct தானே?

நமக்குத் தெரிவது ஒரு வாழ்வுதான்.யாரும் சென்ற பிறவியில் எவ்வளவு கஷ்டப் பட்டேன் தெரியுமா என்றோ,என் போன பிறவி மனைவி எவ்வளவு அழகு தெரியுமா என்றோ பேசுகிறார்களா என்ன?எழுதும் போதே தமாஷாக உள்ளது.நம் வாழ்க்கையின் முக்கியமான எத்தனையோ பேரை அருகில் இல்லாத ஒரே காரணத்தால் மனதில் இருந்தும் விலக்கி விடுகிறோம்.இதில் போன பிறவி,அடுத்த பிறவி என்றெல்லாம் பேசி என்ன பயன்?இப்போது செய்யும் ஒரு செயல் அடுத்த பிறவியில் பலன் தரும் என்றால் அது புண்ணிய வடிவு கொள்ளப்  போகும் நற்செயல் மட்டுமே.அது கூட மறுபிறவிக் கொள்கையில் நம்பிக்கை கொண்டவர்களுக்கு.

குலத்தில் இரண்டே பிரிவுகள்; இட்டார் பெரியோர்,இடாதார் இழிகுலத்தோர்,என்பது போல்,வாழ்வின் தன்மை இரண்டு வரிகளில்.எந்த நல்ல செயல் செய்ய நினைத்தாலும் வாழ்வு குறுகியது,இன்றே செய்து விட வேண்டும் என நினைப்போம்.எந்த தீயசெயல் செய்யும் எண்ணம் வந்தாலும்,ஓ வாழ்வு நீண்டது,இந்தத் தீமை புரிந்தால்,நம் ஆயுள் முடியும் முன் நம்மைத் திருப்பி அடிக்கும்,எந்த உருவிலாவது தாக்கியே தீரும் என நினைப்போம்.கடன் வாங்குபவருக்கு,பெற்றோரைப் பேண  நினைப்பவருக்கு தானங்கள் செய்ய நினைப்போருக்கு, குடும்பத்திடம் அன்பு காட்ட விரும்புவோருக்கு,இயற்கையை ரசிப்பவர்களுக்கு,புதிதாய்க் கற்க,படைக்க நினைப்போருக்கு,பகைமையை மறக்க எண்ணுவோருக்கு,இறைவனுக்கு நன்றி செலுத்தி எத்தனை கோடி இன்பம் வைத்தாய் எங்கள் இறைவா என்று பாடிக் களிப்பவருக்கெல்லாம் வாழ்வு சிறிதே.நாளை என்பது இல்லாதது போல் நடந்து கொண்டால் அன்றி பல நல்ல செயல்கள் ஒத்திப் போடப் படும்.

கடன் கொடுப்பவர்கள் நாளை வந்துவிடும் என நம்பிக் கொடுங்கள்.செல்வர்க்கழகு செழுங் கிளை தாங்குதல்.பெற்றோரை எட்டி உதைத்தால் ,நாம் நீண்ட வாழ்வு வாழ்ந்து இதே போல்  நம் பிள்ளையிடம் அடி  வாங்குவோம் என நினைத்துக் கொள்ளலாம்.கொடுக்க மனம் தடுத்தால்,வாழ்வு நீண்டது,இன்று கோபுரத்தில் உள்ளோம் நாளை வாழ்வு நம்மைப் புரட்ட வாய்ப்புள்ளது என்ற அடக்கம் தோன்றட்டும்.பகைமை பாராட்டத் தோன்றும் போது நீண்ட வாழ்வின் மகிழ்ச்சியை அழிக்கும் அமிலம் அது என எண்ணிக் கொள்வோம்.எத்தனை விஷயம் பட்டியல் இட முடியும்?நாளை என்ற ஒன்று உண்டு என்றால்தான் சில தவறுகள் தவிர்க்கப் படும்.வாழ்வு குறுகியது என்ற பயத்தை விட வாழ்வு நீண்டது என்ற  நிம்மதியே  நம்மைப் பல நேரம் நல்வழிப் படுத்துகிறது.வாழ்க்கைப் பயணம் சிறிதானால் அவசர அவசரமாக நல்லதெல்லாம் செய்யணும் என்ற பதட்டமும் வருகிறது.ஆனால் பிறவியைப் பெரும்கடலென எண்ணும்  போது நிதானமாகத் தீயவைகள்  தவிர்க்கப் படுகின்றன.நல்லது செய்வதை விட,தீயவை விலக்கல் முதற்படி.

வாழ்வில் நமக்கு கிடைத்த அனைத்திற்கும் நாம் trustee போலத்தான்.possessors அல்ல.பணத்தில் தொடங்கி எல்லாவற்றிற்கும்.அந்த நினைவு வந்தாலே தானாக எங்கு நிதானப் பட வேண்டும்,எதற்கு அவசரப்பட வேண்டும் என்பது விளங்கும்.எவ்வளவு அழகாக வாழ்வை பயணம் என்கிறோம்.ஆனால் எந்த தூரம் போக சீட்டு வாங்க வேண்டும் என்பதை ஆண்டவன் நிர்ணயிக்கும் பயணம்.ஏறவும் இறங்கவும் நம்மிடம் சக்தி இல்லாது அவன் கூட்டிச் செல்லும் பயணம்.பயணம் ஒரு படிப்பினை போல் வாழ்வும்,நாம் கடந்து வந்த பாதையும் படிப்பினைதான்.ரயில் பயணத்தின் இறுதியில் மூட்டை முடிச்சுடன் இறங்குவோம்.வாழ்க்கைப் பயணத்தின் இறுதியில் மூட்டையாவது ஒன்றாவது,ஒட்டுத் துணியும் உருவப் பட்டு பஞ்சபூதங்களில் ஒன்றுடன் ஐக்கியமாகிறோம்.நாற்பது வயதில் நீண்ட பயண அனுபவம் பெறலாம்.நூறு வயதில்  எதையும் அறிய முயலாது பயணம் முடியலாம்.வாழ்க்கை நீண்டதோ குறுகியதோ உற்று நோக்க வேண்டியது.மனம் இவற்றை எல்லாம் யோசித்தால் சில வேளை கனமாகிறது.சில நேரம் லேசாகிறது.பயணிப்போம்,சேர்ந்து பயணிப்போம்.

ரஞ்ஜனி த்யாகு


MOTHER PROTECTS
கண்ணால் பார்க்காத,ஆனால் நான் முழுமையாக நம்புகிற இரண்டு இருப்புகள் என்றால்,ஒன்று கடவுள்,மற்றது காற்று.காற்றை ஒரு போஸ்டில் அடைக்க முடியுமா?ஏன் முடியாது?ஒன்பது துவாரம் உள்ள எண் சாண் உடம்பில் சுற்றி வருகிறதே,தப்பிக்க வகை இருந்தும் தப்பிக்க முயல்வதில்லையே ,தன்  போலவே கண்ணிற்குப் புலப்படாத ஆண்டவனின் ஆணை வரும்வரை ஆர்பாட்டம் ஏதும்  இன்றி தன் இருப்பை இயல்பான ஒரு நிகழ்வாக்கி லேசாக இருக்கிறதே. போஸ்ட்டிற்குள் அடங்கி விடேன் என்பது அதன் நெருங்கின தோழியின் அன்புக் கட்டளை.அதற்குக் காது உண்டு.கேட்கும்.

பஞ்ச பூதங்களில் காற்றுடன் ஏனோ நெருக்கம்.தினம் காற்று சம்பந்தப் பட்ட பாட்டு ஒன்று மனக் கதவைத் தட்டும்.காலை கண் விழித்ததும் ஜன்னல் வழி தெரியும் ஆகாசம்,கால் பதிக்கும் நிலம்,உலகில் பெரும்பகுதியை ஆக்ரமித்துக் கொண்டு-- சிம்பிள் ஆகச் சொன்னால் காலைக் கடன்களில் தொடங்கி தேவை படும் நீர்,வயிற்றின் அக்னியைத் தணிக்க நாம் மூட்டும் அடுப்பு நெருப்பு என்று மற்ற நான்கு பூதங்களும் தங்களை வெளிப் படுத்திக் கொள்ளும் போது ஜீவனே அதுதான் என்ற காற்று மட்டும் எப்படி உள்ளது என யோசிக்கிறேன். நாமும் அப்படித்தான் இருத்தல் வேண்டும் அல்லவா? நம் presence மற்றவரால் உணரப் பட வேண்டுமே தவிர உணர்த்த வேண்டி இருப்பின் அந்த வாழ்வு ஒரு மாற்று குறைவே என்று எண்ணம் தோன்றியது.ஆனால் அப்படி உணர்த்த நாம் ஒவ்வொருவரும் மேற்கொள்ளும் முயற்சியையே வாழ்க்கை என்று அழைத்துக் கொண்டிருக்கிறோம்.ஓரளவு சிந்திக்கத் தெரிந்தது முதல் இதைத்தான் செய்யக் கற்பிக்கப் படுகிறோம்.செய்கிறோம் . தன்னை முன்னிலைப் படுத்திக் கொள்ள முயலாத நபர்கள் எப்போதும் அமைதி தொலைப்பதில்லை.ஏன் நான் மற்றவரை விட உயர்வு?உண்மையில் நான் உயர்வு என்றால் அது காற்றுப் போல் தானாகவல்லவோ வெளிப்பட வேண்டும்!

காற்று உலகத்தில் செய்யும் தொழில் போல் வாழ்வை சற்று யோசிப்போம்.நம் ஒவ்வொருவரின் திறமையும் அளவற்றது.அது நமக்களிக்கப் பட்ட கொடை .இறக்கை முளைத்தது போல் மனம் பறந்து விரியலாம்.என்னென்ன செய்ய இயலுமோ செய்யலாம்.ஆனால் தகுதியை உலகம்தான் நிர்ணயிக்க வேண்டும்.வேடிக்கையாக சொல்வதுண்டு.மனிதன் தன்  சம்மந்தப் பட்ட விஷயங்களுக்கு வக்கீலாகவும் மற்றவர் விஷயங்களுக்கு நீதிபதியாகவும் செயல்படுகிறான் என்று.ரொம்ப உண்மை .நம்மைப் பற்றி, சொல்லிக் கொள்வதெல்லாம் வக்கீல் தன்  கட்சிக்கு வாதாடுவது போலத்தானே? மேலும் மற்றவர் நன்றாய் இருப்பதை உலகம் பொறுப்பதில்லை என்றெல்லாம் கூறுகிறார்கள்.அந்தக் கூற்றுகள் முற்றிலும் உண்மை இல்லை.மனித மனத்தின் விசித்திரங்களில் ஒன்றுதான் திறமைசாலிகள் அதுவும் தன்னை விட திறமைசாலிகளைக் கண்டாலும் காணாதது போலிருப்பது.ஆனாலும் மேன்மையானவை வெளிப்பட மற்ற மனிதர்களின் குறுக்கீடுகள் பெரிய தடைக் கற்கள் இல்லை.

சிறு கதை.நாமறிந்த கதை.தெய்வப் புலவர் திருவள்ளுவர் திருக்குறளை மதுரைத் தமிழ்ச் சங்கம் முன்னர் கொண்டு சென்ற போது மற்ற புலவர்கள் அதைக் கண்டு பொறாமையுற்று எதிர்த்தார்களாம்.திருக்குறளையும் மற்ற புலவர்களின் புத்தகங்களையும் ஒரு தட்டில் ஏற்றியவுடன் திருக்குறள் தவிர மற்ற அனைத்தும் நீருக்குள் விழுந்துவிட்டனவாம்.என்ன அறிகிறோம்?உண்மையில் உயர்ந்த விஷயங்கள் தானே அங்கீகாரம் பெற்றே தீரும்.சரி,காற்று வேலையைத் தொடங்கி விட்டது பார்த்தீர்களா?ஒரு சுற்று சுற்றி விட்டது.

நான் சொல்லும் காற்று,தென்றல்.ப்ராணாயாமம் செய்யும் போது உள்ளும் வெளியும் போகும் காற்று.சுவாசத்தில் இருப்பது.வருடிப் போவது.சத்தம் இன்றி முத்தம் தருவது.சூறாவளியும் காற்றுதான்.அசுரனும் பகவத் சொரூபம் என்பது போல.சூறாவளி இருப்பை வெளியிடும் காற்று.வெளிப் படுத்திக் கொள்ளவே வாழ்பவர் சூறாவளி போன்றோர்.சூறாவளி காற்று அடையும் வரவேற்பைத்தான் அவர்கள் அடையலாம்.சூறாவளி கதவில் மோதும்.தென்றல் போல் வரவேற்பறை வாராது.காற்று சொல்லும் பாடங்கள் இன்னும் ஏராளம். லகுவாக இருத்தல்.ஆரவாரம் அற்று இருத்தல்.அடையாளம் காட்டும் ஆசைகள் அற்று இருத்தல்.தென்றல் உடல் தொடுவது போல் அன்பால் மனம் தொடுதல்.அதைப் பிரயத்தனங்கள் இன்றி இயல்பாய் செய்தல்.இருப்பை விட  இல்லாமையால் இன்னும் அதிகமாக உணரப் படுதல்,இவை முக்கியமானவை.யாராலும் அடக்க முடியாதிருத்தல்,அதாவது கட்டுப் பாடற்று சுதந்திரமாய் இருத்தல் என்பதை நான் முக்கியம் என்ற பிரிவில் அடக்கவில்லை.ரசிக்கத்தக்க என்ற பிரிவில் போட்டுக் கொள்கிறேன்.ஏனென்றால் நான் காற்றை ரசிக்கக் காரணமே அதன் கட்டுப்படாத தன்மைதானே!வேலைகள் அழைக்கின்றன.காற்றுப் போல் அவற்றில் கரைந்து போனால்தான் வாழ்வின் ரிதம் பாதிக்கப் படாது.மீண்டும் சீக்கிரம் சந்திப்போமா ?

ரஞ்ஜனி த்யாகு



MOTHER PROTECTS
"வீர சுதந்திரம் வேண்டி நின்றார் பின்னர் வேறொன்றும் கொள்வாரோ? கண்ணிரண்டும் விற்றுச் சித்திரம் வாங்கினால் கை கொட்டிச் சிரியாரோ "என்கிறார் பாரதியார்.என் பார்வையில் கோளாறு என நீங்கள் நினைப்பினும் கவலை இல்லை.ஆனால் கண்ணை விற்று சித்திரம் வாங்கும் மனிதர்களையே அதிகம் பார்க்கிறேன்.எதை வாங்க எதைக் கொடுக்கலாம்?வரைமுறை உள்ளதா இல்லையா? வாழ்வு ரெக்கை கட்டிப் பறந்து கொண்டிருக்கிறது.வாகனம் போல வாழ்க்கை ஓடட்டும்.பேருந்திற்குள் நாம் உட்கார்ந்து இருக்கிறோமா அல்லது உள்ளேயே ஓடுகிறோமா?ஓடும் வண்டிக்குள் உட்கார்ந்து செய்யும் அமைதியான பயணம் போல் ஏன் வாழ்க்கைப் பயணம் இல்லை?காலம் நிற்காமல் ஓடும்.நம் உடம்பில்,வாழ்க்கைச் சூழலில்,உலகத்தில் மாற்றங்கள் ஏற்படும்.ஆனால் மனது?அதை மட்டும் அப்படியே,பத்திரமாக நிச்சலனமாக ஏன் வைத்துக் கொள்ள முடியாது?

எதையும் தேங்காய் உடைப்பது போல் பேசியே பழக்கப் பட்ட எனக்கு பூடகமாக ரொம்ப நேரம் பேசுவது இயலாது.சொல்லி விடவா,சொல்ல வந்ததை?Corporate world பற்றி நீ என்ன அறிவாய் என்று மனைவியையும் ஒரு colleague போல மட்டுமே பார்க்கத் தெரிந்த ,எங்கேயும் break போடவே தெரியாது முழிக்கின்ற  சற்று பாவமான  ஆண் நண்பர்கள் இன்று மனதில் உட்கார்ந்து மணி அடிக்கிறார்கள்.ஓசை தாங்கவில்லை.அதான் எழுத்து.நடுத்தர வயது கடந்த பெண்கள் தீராது என்று சும்மா இருக்கலாம்.குழந்தைகள் "இந்த மாமா யாரம்மா"என்று கேட்கவில்லை என்று திருப்தி பட்டுக் கொள்ளுங்கள்.ஆமாம்,எதற்கு ஓட்டம்?சாப்பாட்டுக்கா,சமூகத்தில் மதிப்பு கிடைக்கும் எனவா ,இல்லை சும்மா வங்கி கணக்கில் பணம் உள்ளது என்று பார்த்து மகிழவா, அல்லது சமூகத்திற்கு ஏதோ செய்கிறோம் என்ற எண்ணமா ,இல்லை எப்போதும் திருப்தி அடையாமல் பேயாட்டம் ஆடும் ஈகோவை திருப்தி படுத்தும் முயற்சியா எதற்கு ஓடுகிறோம் என்றாவது தெரியுமா உங்களுக்கு?யாரோ துரத்துவது போலல்லவா ஓடுகிறீர்கள்! இளமையில் ஓடுவதாவது தேவலை.முதுமையில்?கடைசி வரை ஓடியாக வேண்டும் என்ற விதியுடன் பிறந்தவர்கள் இதில் அடங்க மாட்டார்கள்.அவர்களுக்காக,அவர்கள் உடல் நலத்துக்காக,குடும்பங்களுக்காக பிரார்த்திக்கலாம்.விதி வசப் பட்டு ஓடலாம்.ஆசையால் அலைக்கழிக்கப் பட்டு ஓடக்  கூடாதுதான். ஒரு ஏழை கண் விற்று சித்திரம் வாங்க மாட்டான்.அந்தச் சித்திரத்தைப் பார்க்காது இருக்கும் மனோதிடம் அவனிடம் உண்டு.ஆனால் உலக ஆசைகள் வசப் பட்ட பணக்கார மனதுக்கு அந்த மனபலம் இல்லை.சந்தேகம் கொண்ட மனம் அது.யோசிக்காது சித்திரம் வாங்கும்.அதற்கு முட்டாள் தனமாய்க் கண்ணையே விலை பேசும்.என்னுடன் பழகிக் கொண்டிருக்கும்,பழக்கம் இல்லாதிருக்கும் எல்லா ஆண்களுக்கும் சொல்கிறேன்.தயவுபண்ணி காது கொடுங்கள்.முதுமையில் சித்திரங்கள் பார்ப்பது luxury .கண் இருப்பது தேவை.குடும்பம் கண்.அதன் சந்தோஷங்களை பின் தள்ளி நீங்கள் அடையும் பணமும் பட்டமும் வெறும் அழியும் சித்திரங்கள். யார் ஓடுகிறார்?நம்பிக்கை அற்றவர்கள்தான்.Faith is a psychic phenomenon.Mental planeஐ சேர்ந்ததல்ல அது.அறிவில் குறைந்தவர்கள் என நாம் தப்புக்கு கணக்குபோடுபவர்களிடம் முழு நம்பிக்கை இருப்பதுண்டு. Swami Aurobindo says,in His" Thoughts and Aphorisms", "The world thinks it moves by the light of reason,but it is really impelled by its faith and instincts"

எவ்வளவு உண்மை.எளிமையாக எடுத்துக் கொள்ளலாமே?பிரபஞ்சத்தின் சிறு துளி நாம்.நாம் பெரிய வருத்தங்கள் ,இழப்புகள் என நினைப்பவை எல்லாம் கூட,ஒரு குழந்தைக்கு பொம்மை உடைந்தால் ஏற்படும் இழப்பு போலத்தான். நகர்ந்து கொண்டே இருக்கும் மனிதன் வழியில் எதிர்கொள்ளும் நிகழ்வுகளில் எதற்கு எவ்வளவு முக்கியத்துவம் தரலாம்? ஒரு தொலைநோக்கு வேண்டாம்?நாம் எதையும் அறிய முடியாதுதான்.மறுபடி மறுபடி நினைவுறுத்திக் கொள்வோம்.எதிர்காலம் மறைபொருள்தான்.ஆனால் எதிர்காலத்திலும் கதிரவன் கிழக்கிலேயே உதிப்பான்.சரிதானே?எண்பது வயதிலும் மனைவி அவள்தான்.ஆனால் உங்கள் மேலதிகாரி இருபதுகளில் நீங்கள் சந்தித்த நபரா?அல்லவே?அவர் கடவுளே அல்லவா?நிதானப் படுங்கள் please .சித்திரம் எழுத சுவர் வேண்டும்.அதைக் காணக்  கண் வேண்டும்.எவ்வளவு சொன்னாலும் செவிடன் காதில் ஊதிய சங்கு போல கண்டும் காணாது  இருக்கும் ஆண்களை பொறுத்துக்  கொண்டு நேசிக்க பரந்த மனம் வேண்டும். இந்த எழுத்து என்ன சாதிக்கும் என்ற தோல்வி மனப்பான்மை இருப்பினும் தொடர கடவுள் எனக்கு அருள வேண்டும்.

ரஞ்ஜனி த்யாகு


MOTHER PROTECTS
இன்னோரம்மாக்கள் 

ஸன்யாசாஸ்ரமம் க்ருஹஸ்தாஸ்ரமம் என்ற இரண்டு நிலை தவிர நடுவில் ஓர் நிலை உண்டு.திருமண பந்தத்தை வெறுத்து ஒதுக்குவோர் அல்லது ஏதோ காரணத்தால் தனி வாழ்வை மேற்கொண்டவர்கள்.இவர்கள் ஆண்களிலும் உண்டு.பெண்களிலும் உண்டு.நம் சமூகம் வழக்கம் போல இவர்களிலும் பெண்களுக்குத் தரும் அழுத்தங்கள் அதிகம். திருமணமே உள்ளே வருவோர் தப்பித்துக் கொள்ளவும் வெளியே இருப்பவர் உள்ளே வரவும் விரும்பும் ஒரு மாயையான விஷயம். என்னுடன் நெருங்கிய உறவுகளில் இது போன்ற ஒரு வாழ்வைத் தேர்ந்து எடுத்த பெண்களின் மன ஓட்டம் பற்றின ஒரு விவாதமே இது.ரத்தம் சூடாக உள்ள போது இருக்கும் மன நிலை முதுமையில் மாறி விடுகிறது. அனுபவிக்கும் போதுதான் புரிதல் ஏற்படும் பொதுவாக. ஆனால் நமக்கு முன்னால் வாழ்ந்தவர்களின் வாழ்வைக்  கவனிப்பது விலகி இருப்பதின் அவசியத்தைக் கற்றுத் தரும்.குடும்பிகள் என்று தனி அந்தஸ்து பெற்று விட்டதாய் நினைப்பவர்களும் விலகி இருப்பதே நலம்.

தன் சுகதுக்கங்களை இரண்டாம் பட்சமாக்கி அக்கா,தங்கை,அண்ணன்,தம்பி குடும்பத்துடன் தங்களை முழுமையாக இணைத்துக் கொண்டு தியாக வாழ்வு வாழ்பவர்கள் எந்தெந்த காலகட்டத்தில் எப்படி நடத்தப்  படுகிறார்கள்?இவர்களை இந்தக் கட்டுரையில் 'இன்னூரம்மா 'என்று நாமகரணம் சூட்டிக் கொள்கிறேன்.அந்த வீட்டுக் குழந்தைகள் தங்கள் அம்மாவிற்கு இணையாகக் கொள்ளும் நபர் என்று பொருள்.சிறிய வயதில் குடும்ப பாரம் சுமக்கத் தொடங்கும் ஆண்கள்,பெண்கள் இருபாலருக்கும் இந்நூரம்மாக்கள் தெய்வம் போலத்தான் தோன்றுகிறார்கள்.இளம் கணவன் மனைவிக்கு ஒரு பாலமாய்,அவர்கள் விஷமக்  குழந்தைகளுக்கு நல்வழி காட்டும் ஆசானாய், அந்தக் குடும்பத்திற்கு என்ன பிரச்சினை என்றாலும் தோள்  கொடுக்கும் தேவதையாய் ,தேவைப் பட்டால் பொருளாதார உதவியும் செய்ய ஓடி வரும் காமதேனுவாய் அவர்கள் எடுக்கும் அவதாரங்கள் நிறைய.அவற்றை - அந்த உதவிகளை ,சார்ந்திருக்கும் குடும்பம் மதிக்கவே செய்கிறது.இல்லை என்று சொல்லவே மாட்டேன்.பல வீடுகளில் அவர்களுக்குத் தரப் படும் கௌரவம் அலாதியானது.நூறு சதவிகிதம் உண்மையும் கூட.ஆனால்--தள்ளி நிற்க வேண்டும்.மனது முழுக்க அன்பிருக்கலாம்.குழைவு கூடாது.ஏமாற்றம் அடையவே அடையாத எதிர்பார்ப்பு என ஒன்றிருந்தாலொழிய அதை வைத்துக் கொள்ளக் கூடாது.அப்படி எதுவும் எனக்குத் தெரிந்து இல்லை.முக்கியமான இன்னொன்று.சுய மதிப்பீடு.கொடுப்பதும் பெறுவதும் சமமாக நிகழ்ந்துள்ளது என்ற புரிதல்.கொடுத்தது அதிகம் என்று எண்ணிக் கொண்டால் கர்வம் வரும்;நான் இல்லை எனில் இவர்கள் நிலை என்ன ஆகி இருக்கும் என்ற ஆணவம் வரும்;சுயபச்சாதாபம் வரும்.நான் மெழுகுவர்த்தி,கருவேப்பிலைக் கொத்து என்ற வசனங்கள் தோன்றும்.எடுத்துக் கொண்டது அதிகமோ என்று தோன்ற ஆரம்பித்தால் இன்னும் மோசம்.பயம் வரும்.இவர்கள் இல்லையேல் என்ன ஆகுமோ என்ற பீதி வரும்.கண்ணுக்குத் தெரியாத மாய சங்கிலிகள் பிணைக்க ஆரம்பிக்கும்.கடன்பட்டவர் நெஞ்சக்  கலக்கம் நான் கூற வேண்டுமா என்ன?கம்பன் ,ஸ்ரீராமச்சந்திர மூர்த்தியைப் பார்த்துக் கலங்கும் ராவணனை,கடன்பட்டார் நெஞ்சம் போல் கலங்கினான் இலங்கை வேந்தன் என்கிறார்.கடன் அவ்வளவு கொடிது.பொருள் கடன் மட்டும் இல்லை.கடன் பட்டுள்ளோமோ என்ற எண்ணமும்தான்.பளிச் என்று கூறவா?இந்நூரம்மாக்கள் ஒரு குடும்பத்திற்கு ஆக்சிஜனும் இல்லை.கறிவேப்பிலையும் இல்லை.இயல்பாய் எடுத்துக் கொண்டால் மன ஆரவாரமும் இல்லை.

இனி போஸ்ட் தலைப்பிற்கு நீதி வழங்கி விடலாமா?அறுபது வயது வரை பெரிய பிரச்சினைகள் ,மாற்றங்கள் இல்லை,இவர்களுக்கு.இந்நூரம்மாவின் வயது அறுபது தாண்டும் நேரம் வீட்டுக் குழந்தைகள் கல்யாணம் நடந்து விடுகிறது.அந்த வீட்டின் பெரிய தம்பதியினருக்குத் தனிமை கிடைக்கிறது.அழுத்தங்கள் குறைய ஆரம்பிக்கின்றன.ஒருவரை ஒருவர் புரிந்து கொள்ள முன் இல்லாத அளவு நேரம் கிடைக்கிறது.முதுமை அவர்களையும் எட்டிப் பார்க்கிறது.சிறு உடல் உபாதைகள் தோன்ற ஆரம்பிக்கின்றன.நேற்று வரை,பெற்றோரையும் மனைவியையும் balance பண்ணத் தெரியாது,திண்டாடி,இந்த மட்டில் நம் மனைவியையும் குழந்தைகளையும் ஒருத்தி கவனித்துக் கொள்கிறாளே என்று நிம்மதி அடைந்திருந்த கணவன்மார்கள்,பெற்றோரை நல்லபடி அனுப்பி வைத்து விட்டு,மனைவியிடம் திடீர்க் கரிசனம் காட்டத்  தொடங்குகிறார்கள். ஓய்வு பெற்றாயிற்று.வேறு பெரிய வேலைகள் இல்லை.ஹாலில் உட்கார்ந்து டி வி  பார்த்துக் கொண்டே சாப்பிட்டு மனைவியை நாலு தோசை சாப்பிடுவதற்குள் நாற்பது தடவை சமையல் அறைக்கும் ஹாலுக்கும்  நடக்க வைத்ததை எல்லாம் பண்ண அவர்களுக்குத் தேவை இல்லை.ஒழுங்காக சாப்பாட்டு அறை வந்து சாப்பிடுவார்கள்.முடிந்தால் ஏதேனும் உதவியும் செய்வார்கள்.மனைவிக்கு மாத்திரை எடுத்துத் தருவார்கள்.நேற்று வரை,தான் வள் என்று விழுந்த போதெல்லாம் கண்ணைக் கசக்கின அல்லது மௌனப் போர் நடத்தின மனைவியை சமாளிக்க உதவின இந்நூரம்மா இரண்டாவது இடம் நோக்கி நகர்த்தப் படுகிறாள் .

இவர்களையாவது ஒரு பக்கம் சேர்த்துக் கொள்ளலாம்.கல்யாணம் ஆன பெண்களை மட்டும் நம்பவே கூடாது.கல்லானாலும் கணவன் புல்லானாலும் புருஷன் தியரிதான் அவர்களுக்கு.எனக்கும் என் புருஷனுக்கும் நடுவில் இவள் யார் என்று எப்போது கேட்பார்கள் என்று சொல்லவே முடியாது.மேலும் சுலபமாகத் திருப்தி அடையக்  கூடிய பேதமை உணர்வுடன் அல்லவா பெண்கள் இயல்பு படைக்கப் பட்டுள்ளது!! கணவனுடைய சிறு கரிசனங்கள் அவர்களை உணர்வுப் பிழம்புகள் ஆக்கி விடும்.உணர்ச்சி மேலோங்கிய நிலையில் ஞாயங்களுக்கு முதல் இடம் இல்லை.சிறு வயதில் சாதுவாக இருந்தவர்கள் தான் ஒரு மாமியார்,பாட்டி என்ற பதவி அடைவதை ஒரு கௌரவம் போல் எண்ணி,ஒரு மிதப்பில் செயல்பட ஆரம்பிக்கிறார்கள்.தன்  கணவன் மட்டும் இன்றி,தன்  மருமகளோ அல்லது பேரனோ இந்நூரம்மாவிற்கு தன்னைவிட சற்று அதிகம் முக்கியத்துவம் கொடுப்பது கூட அவர்களைக் கடுமையாய்ப் பாதிக்கிறது.பேச்சின் தன்மை மாற்றம் காண்கிறது.

வீட்டின் குழந்தைகள் அடுத்தது.இளம் வயதில் இந்நூரம்மாக்களின் கழுத்தைக் கட்டிக்கொண்டு தொங்கி இருப்பார்கள்.தங்கள் அம்மாக்களுடன் சிறு விஷயங்களுக்கெல்லாம் பழி சண்டை போட்டிருப்பார்கள்.ஒரு buffer ஆக இந்நூரம்மாக்களை நினைத்திருந்திருப்பார்கள்.ஒரு கல்யாணம் ஆனால் எல்லாம் தலைகீழ்.அவர்கள் புக்ககம் போனவுடன் அம்மா பாசம் பொங்கி வழிய ஆரம்பிக்கும்.என் அம்மா எப்படியெல்லாம் கஷ்டப் பட்டாள் .உனக்கு வேறு பொறுப்புகள் இல்லை.என் பொறுப்பை சுமந்தாய்,என்ற ரீதியில் பேச ஆரம்பிக்கிறார்கள்.இதை எல்லாம் கற்பனையில் கண்டு எழுதவில்லை
.சுமார் பத்து குடும்பங்களையாவது   பார்த்து விட்டு எழுதுகிறேன்.இந்நூரம்மாக்கள் பற்றி கரிசனத்துடன் நினைக்கும் ஒரேயொரு குடும்பத்தைக் கூட சந்திக்காததால் எழுதுகிறேன்.அதனால் அவர்களுக்கு ஒரு செய்தி சொல்ல விரும்பி எழுதுகிறேன்.

மாறும் நெஞ்சங்களைக் கட்டாயம் தரிசிப்பீர்கள்.முதலில் இருந்தே தெளிவாக இருங்கள்.அன்பாக இருக்க வேண்டாம் என அர்த்தம் பண்ணிக்க கொள்ள வேண்டாம்.அரவணைக்கும் அன்பு மட்டும் செலுத்த நம் எல்லோருக்கும் அனுமதி உண்டு.அதே போல் லகானிடப் பட்ட குதிரை போல் ஓட அவசியம் இல்லை. சாதாரணமாக , சக்திக்கு உட்பட்டு செய்யக் கூடியதை எல்லாம் அமைதியாக செய்து கொண்டிருத்தல் போதுமானது. WE SHOULD NOT STRETCH OURSELVES BEYOND A LIMIT.பின்னால் மனிதர்கள் வேறு  முகம் காட்டினால்  "நாம் என்ன இழந்து விட்டோம்?நம்மைத் தொலைத்து ஒன்றும் செய்யவில்லையே " என ஆறுதல் அடைய முடியும். இல்லை என்றால் என் வீட்டு இந்நூரம்மா (யார் என சொல்ல மாட்டேன்) போல் மனம் கோழையாகும்.தேவை இல்லை.

ரஞ்ஜனி த்யாகு



MOTHER PROTECTS 

மஞ்சுளா ரமேஷின் சினேகிதி நவம்பர் 2016 issue ல் வெளிவந்துள்ள கட்டுரை 
இன்னோரம்மாக்கள் 

ஸன்யாசாஸ்ரமம் க்ருஹஸ்தாஸ்ரமம் என்ற இரண்டு நிலை தவிர நடுவில் ஓர் நிலை உண்டு.திருமண பந்தத்தை வெறுத்து ஒதுக்குவோர் அல்லது ஏதோ காரணத்தால் தனி வாழ்வை மேற்கொண்டவர்கள்.இவர்கள் ஆண்களிலும் உண்டு.பெண்களிலும் உண்டு.நம் சமூகம் வழக்கம் போல இவர்களிலும் பெண்களுக்குத் தரும் அழுத்தங்கள் அதிகம். திருமணமே உள்ளே வருவோர் தப்பித்துக் கொள்ளவும் வெளியே இருப்பவர் உள்ளே வரவும் விரும்பும் ஒரு மாயையான விஷயம். என்னுடன் நெருங்கிய உறவுகளில் இது போன்ற ஒரு வாழ்வைத் தேர்ந்து எடுத்த பெண்களின் மன ஓட்டம் பற்றின ஒரு விவாதமே இது.ரத்தம் சூடாக உள்ள போது இருக்கும் மன நிலை முதுமையில் மாறி விடுகிறது. அனுபவிக்கும் போதுதான் புரிதல் ஏற்படும் பொதுவாக. ஆனால் நமக்கு முன்னால் வாழ்ந்தவர்களின் வாழ்வைக்  கவனிப்பது விலகி இருப்பதின் அவசியத்தைக் கற்றுத் தரும்.குடும்பிகள் என்று தனி அந்தஸ்து பெற்று விட்டதாய் நினைப்பவர்களும் விலகி இருப்பதே நலம்.

தன் சுகதுக்கங்களை இரண்டாம் பட்சமாக்கி அக்கா,தங்கை,அண்ணன்,தம்பி குடும்பத்துடன் தங்களை முழுமையாக இணைத்துக் கொண்டு தியாக வாழ்வு வாழ்பவர்கள் எந்தெந்த காலகட்டத்தில் எப்படி நடத்தப்  படுகிறார்கள்?இவர்களை இந்தக் கட்டுரையில் 'இன்னூரம்மா 'என்று நாமகரணம் சூட்டிக் கொள்கிறேன்.அந்த வீட்டுக் குழந்தைகள் தங்கள் அம்மாவிற்கு இணையாகக் கொள்ளும் நபர் என்று பொருள்.சிறிய வயதில் குடும்ப பாரம் சுமக்கத் தொடங்கும் ஆண்கள்,பெண்கள் இருபாலருக்கும் இந்நூரம்மாக்கள் தெய்வம் போலத்தான் தோன்றுகிறார்கள்.இளம் கணவன் மனைவிக்கு ஒரு பாலமாய்,அவர்கள் விஷமக்  குழந்தைகளுக்கு நல்வழி காட்டும் ஆசானாய், அந்தக் குடும்பத்திற்கு என்ன பிரச்சினை என்றாலும் தோள்  கொடுக்கும் தேவதையாய் ,தேவைப் பட்டால் பொருளாதார உதவியும் செய்ய ஓடி வரும் காமதேனுவாய் அவர்கள் எடுக்கும் அவதாரங்கள் நிறைய.அவற்றை - அந்த உதவிகளை ,சார்ந்திருக்கும் குடும்பம் மதிக்கவே செய்கிறது.இல்லை என்று சொல்லவே மாட்டேன்.பல வீடுகளில் அவர்களுக்குத் தரப் படும் கௌரவம் அலாதியானது.நூறு சதவிகிதம் உண்மையும் கூட.ஆனால்--தள்ளி நிற்க வேண்டும்.மனது முழுக்க அன்பிருக்கலாம்.குழைவு கூடாது.ஏமாற்றம் அடையவே அடையாத எதிர்பார்ப்பு என ஒன்றிருந்தாலொழிய அதை வைத்துக் கொள்ளக் கூடாது.அப்படி எதுவும் எனக்குத் தெரிந்து இல்லை.முக்கியமான இன்னொன்று.சுய மதிப்பீடு.கொடுப்பதும் பெறுவதும் சமமாக நிகழ்ந்துள்ளது என்ற புரிதல்.கொடுத்தது அதிகம் என்று எண்ணிக் கொண்டால் கர்வம் வரும்;நான் இல்லை எனில் இவர்கள் நிலை என்ன ஆகி இருக்கும் என்ற ஆணவம் வரும்;சுயபச்சாதாபம் வரும்.நான் மெழுகுவர்த்தி,கருவேப்பிலைக் கொத்து என்ற வசனங்கள் தோன்றும்.எடுத்துக் கொண்டது அதிகமோ என்று தோன்ற ஆரம்பித்தால் இன்னும் மோசம்.பயம் வரும்.இவர்கள் இல்லையேல் என்ன ஆகுமோ என்ற பீதி வரும்.கண்ணுக்குத் தெரியாத மாய சங்கிலிகள் பிணைக்க ஆரம்பிக்கும்.கடன்பட்டவர் நெஞ்சக்  கலக்கம் நான் கூற வேண்டுமா என்ன?கம்பன் ,ஸ்ரீராமச்சந்திர மூர்த்தியைப் பார்த்துக் கலங்கும் ராவணனை,கடன்பட்டார் நெஞ்சம் போல் கலங்கினான் இலங்கை வேந்தன் என்கிறார்.கடன் அவ்வளவு கொடிது.பொருள் கடன் மட்டும் இல்லை.கடன் பட்டுள்ளோமோ என்ற எண்ணமும்தான்.பளிச் என்று கூறவா?இந்நூரம்மாக்கள் ஒரு குடும்பத்திற்கு ஆக்சிஜனும் இல்லை.கறிவேப்பிலையும் இல்லை.இயல்பாய் எடுத்துக் கொண்டால் மன ஆரவாரமும் இல்லை.

இனி போஸ்ட் தலைப்பிற்கு நீதி வழங்கி விடலாமா?அறுபது வயது வரை பெரிய பிரச்சினைகள் ,மாற்றங்கள் இல்லை,இவர்களுக்கு.இந்நூரம்மாவின் வயது அறுபது தாண்டும் நேரம் வீட்டுக் குழந்தைகள் கல்யாணம் நடந்து விடுகிறது.அந்த வீட்டின் பெரிய தம்பதியினருக்குத் தனிமை கிடைக்கிறது.அழுத்தங்கள் குறைய ஆரம்பிக்கின்றன.ஒருவரை ஒருவர் புரிந்து கொள்ள முன் இல்லாத அளவு நேரம் கிடைக்கிறது.முதுமை அவர்களையும் எட்டிப் பார்க்கிறது.சிறு உடல் உபாதைகள் தோன்ற ஆரம்பிக்கின்றன.நேற்று வரை,பெற்றோரையும் மனைவியையும் balance பண்ணத் தெரியாது,திண்டாடி,இந்த மட்டில் நம் மனைவியையும் குழந்தைகளையும் ஒருத்தி கவனித்துக் கொள்கிறாளே என்று நிம்மதி அடைந்திருந்த கணவன்மார்கள்,பெற்றோரை நல்லபடி அனுப்பி வைத்து விட்டு,மனைவியிடம் திடீர்க் கரிசனம் காட்டத்  தொடங்குகிறார்கள். ஓய்வு பெற்றாயிற்று.வேறு பெரிய வேலைகள் இல்லை.ஹாலில் உட்கார்ந்து டி வி  பார்த்துக் கொண்டே சாப்பிட்டு மனைவியை நாலு தோசை சாப்பிடுவதற்குள் நாற்பது தடவை சமையல் அறைக்கும் ஹாலுக்கும்  நடக்க வைத்ததை எல்லாம் பண்ண அவர்களுக்குத் தேவை இல்லை.ஒழுங்காக சாப்பாட்டு அறை வந்து சாப்பிடுவார்கள்.முடிந்தால் ஏதேனும் உதவியும் செய்வார்கள்.மனைவிக்கு மாத்திரை எடுத்துத் தருவார்கள்.நேற்று வரை,தான் வள் என்று விழுந்த போதெல்லாம் கண்ணைக் கசக்கின அல்லது மௌனப் போர் நடத்தின மனைவியை சமாளிக்க உதவின இந்நூரம்மா இரண்டாவது இடம் நோக்கி நகர்த்தப் படுகிறாள் .

இவர்களையாவது ஒரு பக்கம் சேர்த்துக் கொள்ளலாம்.கல்யாணம் ஆன பெண்களை மட்டும் நம்பவே கூடாது.கல்லானாலும் கணவன் புல்லானாலும் புருஷன் தியரிதான் அவர்களுக்கு.எனக்கும் என் புருஷனுக்கும் நடுவில் இவள் யார் என்று எப்போது கேட்பார்கள் என்று சொல்லவே முடியாது.மேலும் சுலபமாகத் திருப்தி அடையக்  கூடிய பேதமை உணர்வுடன் அல்லவா பெண்கள் இயல்பு படைக்கப் பட்டுள்ளது!! கணவனுடைய சிறு கரிசனங்கள் அவர்களை உணர்வுப் பிழம்புகள் ஆக்கி விடும்.உணர்ச்சி மேலோங்கிய நிலையில் ஞாயங்களுக்கு முதல் இடம் இல்லை.சிறு வயதில் சாதுவாக இருந்தவர்கள் தான் ஒரு மாமியார்,பாட்டி என்ற பதவி அடைவதை ஒரு கௌரவம் போல் எண்ணி,ஒரு மிதப்பில் செயல்பட ஆரம்பிக்கிறார்கள்.தன்  கணவன் மட்டும் இன்றி,தன்  மருமகளோ அல்லது பேரனோ இந்நூரம்மாவிற்கு தன்னைவிட சற்று அதிகம் முக்கியத்துவம் கொடுப்பது கூட அவர்களைக் கடுமையாய்ப் பாதிக்கிறது.பேச்சின் தன்மை மாற்றம் காண்கிறது.

வீட்டின் குழந்தைகள் அடுத்தது.இளம் வயதில் இந்நூரம்மாக்களின் கழுத்தைக் கட்டிக்கொண்டு தொங்கி இருப்பார்கள்.தங்கள் அம்மாக்களுடன் சிறு விஷயங்களுக்கெல்லாம் பழி சண்டை போட்டிருப்பார்கள்.ஒரு buffer ஆக இந்நூரம்மாக்களை நினைத்திருந்திருப்பார்கள்.ஒரு கல்யாணம் ஆனால் எல்லாம் தலைகீழ்.அவர்கள் புக்ககம் போனவுடன் அம்மா பாசம் பொங்கி வழிய ஆரம்பிக்கும்.என் அம்மா எப்படியெல்லாம் கஷ்டப் பட்டாள் .உனக்கு வேறு பொறுப்புகள் இல்லை.என் பொறுப்பை சுமந்தாய்,என்ற ரீதியில் பேச ஆரம்பிக்கிறார்கள்.இதை எல்லாம் கற்பனையில் கண்டு எழுதவில்லை
.சுமார் பத்து குடும்பங்களையாவது   பார்த்து விட்டு எழுதுகிறேன்.இந்நூரம்மாக்கள் பற்றி கரிசனத்துடன் நினைக்கும் ஒரேயொரு குடும்பத்தைக் கூட சந்திக்காததால் எழுதுகிறேன்.அதனால் அவர்களுக்கு ஒரு செய்தி சொல்ல விரும்பி எழுதுகிறேன்.

மாறும் நெஞ்சங்களைக் கட்டாயம் தரிசிப்பீர்கள்.முதலில் இருந்தே தெளிவாக இருங்கள்.அன்பாக இருக்க வேண்டாம் என அர்த்தம் பண்ணிக்க கொள்ள வேண்டாம்.அரவணைக்கும் அன்பு மட்டும் செலுத்த நம் எல்லோருக்கும் அனுமதி உண்டு.அதே போல் லகானிடப் பட்ட குதிரை போல் ஓட அவசியம் இல்லை. சாதாரணமாக , சக்திக்கு உட்பட்டு செய்யக் கூடியதை எல்லாம் அமைதியாக செய்து கொண்டிருத்தல் போதுமானது. WE SHOULD NOT STRETCH OURSELVES BEYOND A LIMIT.பின்னால் மனிதர்கள் வேறு  முகம் காட்டினால்  "நாம் என்ன இழந்து விட்டோம்?நம்மைத் தொலைத்து ஒன்றும் செய்யவில்லையே " என ஆறுதல் அடைய முடியும். இல்லை என்றால் என் வீட்டு இந்நூரம்மா (யார் என சொல்ல மாட்டேன்) போல் மனம் கோழையாகும்.தேவை இல்லை.

ரஞ்ஜனி த்யாகு



MOTHER PROTECTS 

மஞ்சுளா ரமேஷின் சினேகிதி நவம்பர் 2016 issue ல் வெளிவந்துள்ள கட்டுரை 
பல நாள்களுக்குப் பின் இந்த சந்திப்பு.ஒவ்வொரு வாழ்விலும் ஏதேனும் ஒரு விஷயம் மற்றெல்லாவற்றையும் விட அதிக முக்கியத்துவம் பெறுகிறது. தனி மனித குணங்களின் படி அந்த மையப்புள்ளி ஒவ்வொருவருக்கும் ஒன்று.எனக்கு அது என் பெற்றோரோ என நினைக்கிறேன். சென்ற வாரம் என் தம்பி என் வயதான பெற்றோரை இங்கு கொண்டு விட்டு விட்டு மூன்று நாள்கள் வெளியூர் சென்றான்.Shakespeare என்ற தீர்க்க தரிசி சொன்ன second childhood ன் நிதர்சனம் ஏற்படுத்தின தாக்கம் எழுத்தில் வடிக்க நான் அவர் போல human mind ஐப் படித்த ஒரு ஜீவன் ஆனால்தான் சாத்தியம்.இதை எழுதத் தொடங்கின போது இருந்த என் அப்பா இன்று இல்லை. என்னால் அதைத் தாங்க முடியவில்லை.  .மறுபிறவி,  நல்ல கதி ,அமைதியான மரணம் ,யாருக்கும் தொல்லை தராது மறைந்த தூய ஆன்மா, இன்னும் இருந்திருந்தால் அவர் அடைந்திருக்கக் கூடிய கஷ்டங்கள், நாம் எல்லாரும் ஒரு நாள் இதே போல மரணிப்போம் என்பது போன்ற பல உண்மையான ஆறுதல் வார்த்தைகளைக் கடந்த நான்கு நாள்களாய்க் கேட்கிறேன்.அவையனைத்தையும் தாண்டி ஒரு பெருவலி நிற்கிறது. அது நான் மறையும் போதுதான் மறையும். உப்பும் நீரும் சேரச் சேர வலிகள் மறையும் என்ற பொய்யை நான் நம்பவில்லை.நிரந்தரப் பிரிவுகள் வடுக்கள்தான்.வடுக்கள் காலம் கடந்து வலிப்பதில்லை.ஆனால் தங்கி விடுகின்றனதானே?மறுபிறவி எனக்குத் தெரியாது.நம்புகிறேன். அப்படி ஒன்று உண்டென்று.ஆனால் அப்பா என்றால் எனக்கு என் அப்பாதான்.அம்மா என் அம்மாதான்.பட்டினத்தார் பெற்ற ஞானம் சித்தித்தால் அன்றி இது எத்தனையாவது கர்ப்ப வாசம் என்றெல்லாம் பேசுவது என் வரையில் சாத்தியம் இல்லை. என்னை நானே உற்று நோக்கிக் கொள்கிறேன்.அன்று வந்து இரங்கல் தெரிவித்த அனைவரையும் கூட நினைத்துப் பார்க்கிறேன். ஒரு சிலையின் ஒரு பகுதி உடைந்து போனால் அது முழு சிலையா? அது போல் ஏதோ ஒரு சந்தோஷம் நீங்கி விட்டதே.என்னை விட்டு விடலாம். காற்றாகிப் போய் என் மனதில் ஒரு நிரந்தர வெற்றிடம் உண்டாக்கிய என் அப்பாவையும் விட்டு விடலாம். ஆனால் அம்மா....என்ன பண்ணட்டும்?எப்படி வெளி வருவாள்!


நடு இரவில் என் தங்கை அப்பாவின் ஒரு புகைப்படம் அனுப்பி இருந்தாள் காலை அதைத்தான் முதலில் பார்த்தேன். எனக்கு photos பார்ப்பது பிடிப்பதில்லை.The memories haunt me.பழைய சம்ப்ரதாயங்களில் எல்லாம் அர்த்தம் உள்ளதாய்க் கூறுகிறார்கள்.நான் வந்த வழியும் வளர்ந்த முறையும் எனக்கு அந்த நம்பிக்கையைத் தந்தாலும் எனக்கு எதுவும் பிடிக்கவில்லை. இருக்கும் போது செய்யாத எதையும் இறந்த பின் செய்வது போலித்தனம் போல் தோன்றுகிறது.ஆனால் இந்த வாக்கியம் உலகத்தை உற்று நோக்கிச் சொல்வது.  என் அப்பா சிங்கராஜா போலத்தான் வாழ்ந்தார்.மறைந்தார்.என்  தம்பி போல மகனை அடைந்தது அவர் வாங்கி வந்த வரம்.Mutual belief பற்றி நினைக்கிறேன்.ஒரு நாளும் தன் மகன் பற்றி அப்பா எந்த சந்தேகமும் கொண்டதில்லை.அவரைப் பொறுத்த மட்டில் அவன் அவர் தோளில் சவாரி செய்த குட்டி நாராயணனே.பெற்றோரைக் கடைசி வரை பேணி ஆக வேண்டும். ஜீவனுடன் உள்ள பெற்றோர் தராத வாழ்த்தை ஈமக் கடன்களைக் கடனே என ஆற்றும் மகனுக்கு மறைந்த ஆன்மா தரும் என்று விழுந்து விழுந்து லஷங்கள் செலவழித்து காரியம் செய்கிறார்கள். பயம். பயம் தவிர வேறில்லை.ராமதீர்த்தம் என்ற பெயர் கொண்ட அந்த இடத்தில் ஒரு industry யே இயங்குகிறது. மகத்தான சேவை.அதை நடத்துபவர்களுடையது.ஆனால் ஸ்ரத்தையுடன் செய்வது ஸ்ராத்தம்.அங்கு காரியம் செய்ய வருபவர்கள் அமைதி காக்க வேண்டாமா?குறை சொல்வது நோக்கம் அல்ல.காத்திருக்கும் நேரம் கவனித்தவை.மௌனம் காக்க வேண்டியோர் ஓயாது தப்பு தப்பாய் பேசுவது கேட்க நேர்கிறது.இறுதிப் பயணத்துக்கு ஒரு ஜீவனை அனுப்பி விட்டு அவர் வாழ்க்கை பற்றி என்ன postmortem வேண்டிக்கிடக்கு.இருக்கும் போது அந்த ஜீவனை லட்சியமே செய்யாதவர்கள் இறந்த பின் வந்தென்ன வாராது இருந்தால் என்ன. இருப்பவர்களைக் கொண்டாடினால் அந்த உயிர் மகிழும்.உயிரும் உடலும் பிரிந்த பிறகு எதற்கு கரிசனம்.உயிருடன் உள்ள ஒருவரிடம் சரியான படி நடந்து கொள்ளாத யாரும் தயவுசெய்து அவர் இல்லாது போனபின் அழுது அனாவசியமாய் நேரம் செலவழிக்காதீர்களேன்.

நடுவில் மறுபடி இடைவெளி.அதனால் என்ன ?இன்னும் எண்ணங்கள். வாழ்வின் நிதர்சனங்களை அசை போட உதவிய நாள்கள். ரத்த சம்பந்தமோ மற்ற சம்பந்தமோ நம் இன்பங்களையும் சரி துன்பங்களையும் சரி நம்மால் மட்டுமே உணர முடியும்.ஒவ்வொருவரின் பயணமும் தனியானது. நம் வலியை மற்றொருவர் தரும் ஆறுதல் குறைக்கும் என்று நினைத்தால் ஏமாற்றம் மட்டுமே மிஞ்சும்.சந்தோஷம் வருத்தம் இரண்டையும் அப்பட்டமாக  எதிர்நோக்குவோம்.பெரும்பாலான நேரங்கள் நாம் நம்முடன் பேச வேண்டும்.லூசு என்று உலகம் நினைக்கலாம்.கவலை தேவையில்லை.இந்த மாதிரி சமயங்களில் கூடத் தன்னிலை இழக்கலாகாது.அழக் கூடக் கூடாது என்ற பொருளில்லை.மற்றவர் தோளில் சாய்ந்து அழாதீர்கள்.ஏற்கெனவே துன்பம் சுமந்த மனது.அவர்கள் நம்மைக் கீழே போட்டால் அடி அதிகமாகப் படும்.Normal நாள்களில் அடி வாங்குவது தேவலை.மனம் வருத்தத்தில் இருக்கும் நேரம் சின்னதாய் யாராவது தட்டினால் கூட வலிக்கும்.வம்பு வேண்டாமே?


இது வரை ஒரு பக்கப் பார்வை.அந்த மற்றொரு பிரிவினர் பற்றிப் பேசாவிட்டால் வேதாளம் விக்ரமாதித்தனுக்குச் சொன்னது போல் என் தலை வெடித்துவிடும்.ஆறுதல் தருபவர்கள் உண்மையாக இருத்தல் வேண்டும்.முடியாத போது சும்மா இருப்பது இன்னும் மேல்.உலகத்தில் உள்ளதைத்தானே சொல்கிறேன் என வேண்டாத அல்லது வருத்தத்தில் இருப்பவர்களைக் கலங்க வைப்பது போன்ற விஷயங்கள் பேசாதிருந்தால் புண்ணியமாகப் போகும்.என் அப்பா மறைந்த தினம் சிலர் என் அம்மாவைப் பார்க்காது போயிருக்கலாம் என்று தோன்றியது.இன்னொன்று.உண்மை பேச வேண்டும்.உண்மைகள் எல்லாவற்றையும் பேசித்தான் தீர வேண்டும் என அவசியம் இல்லை.யார் சொல்லியாவது நாம் கேட்கிறோமா?பின் மற்றவர் விஷயத்தில் தலையிட மட்டும் நாம் யார்?அவரவர் தன்னை மட்டும் சரியாகப் பார்த்துக் கொண்டால் போதாதோ?நாட்டாண்மை பண்ண என்று கிராமங்களில் தனியாக ஒருவர் இருப்பார்.தடி எடுத்தோர் தண்டைக் காரர் ஆவது எங்கனம்?நம்மிடம் ஒரு விஷயம் முன் வைக்கப் பட்டுக் கருத்துக் கேட்கப் பட்டால் ஒழிய அதில் ஏன் தலையிட வேண்டும்?

எளிமையாக வாழ்வதைத் தொலைத்து விட்டோம்.சுயநலம் போல் தெரிந்தாலும் நான் கவலைப் படவில்லை.தன்னைப் பார்த்துக் கொள்வதுதான் முக்கியம்.ஏதும் மாற்றம் மற்றவர் கொண்டு வந்து நம்மை நிம்மதியாக்குவார்கள் என்பது பொய்.நமக்கு அமைதியை இறைவன் தர முடியும்.நாமே உருவாக்கிக் கொள்ள முடியும்.பேச்சும் இந்த மாதிரி நேரங்களில் பெரும் பங்கு வகிக்கிறது.வருத்தத்தில் உள்ளவர்கள் அதை ஒரு privilege போல எடுத்துக் கொண்டு,"நான் வருந்துகிறேன் . இப்போது என்ன பேசினாலும் தப்பாக யாரும் எடுத்துக் கொள்ளக் கூடாது.அல்லது மாட்டார்கள்"என்று ஒரு கணக்குப் போடுகிறோம்.அது மஹா தவறு .புரிந்து கொண்டேன்.அதே நாணயத்தின் மற்றொரு பக்கம் பார்க்கிறேன்.இழப்பை சந்தித்தவர்களின் நெருங்கிய மற்ற உறவுகள் சற்று அதிகப் புரிதலுடன் நடந்து கொள்ளுங்கள்.கொடுப்பது வேறு உருவில் திரும்ப வரும்;கொடுப்பதே திரும்ப வரும்.அதுதான் நியதி.அப்படி என்றால் ஒருவருக்குத் தேவைப் படும் போது ஆறுதல் தரும் சக்தி உங்களுக்கு இருப்பதாய் அவர் நினைக்கும் பட்சத்தில் தந்து விட்டுப் போங்களேன்.காசா பணமா?


இன்று போய் அம்மாவுடன் சேர்ந்து அப்பாவுடைய உடைமைகளை இடம் மாற்றும் வேலை செய்து வந்தேன். அப்பாவின் வாசனை சுமந்த சட்டைகள் ,அப்பா காலம் முழுவதும் உபயோகப் படுத்தின பட்டை டம்ளர் ,ஹோமியோபதி புத்தகங்கள் ,குளிகைகள், அடிக் கோடிட்டு பல முறை படித்த அன்னை புத்தகங்கள் எல்லாம் ஏதோ விழுந்து விட்ட பேரரசின் நினைவுச் சின்னங்கள் போல மனசு தொட்டது.நான் எப்படி இருக்க வேண்டும்.எது சரி?அப்பா மறைந்த முதல் 15 நாள்கள் யாருடனும் பேச வேண்டும் போலத் தோன்றவில்லை. என் தோழர்கள் கேட்டனர் , 'அப்பா மறைவு வாழ்வின் நிலையாமையை உனக்குக் கற்றுத் தந்ததா ,அதுதான் மௌனமா' என....யோசித்தேன்.உண்மையில் நிலையாமையை விட முக்கியமாய் வேறொன்றைக் கற்றுத் தந்து போனார் அப்பா.என்ன தெரியுமா ? இருப்பவர்கள் எவ்வளவு முக்கியம்  என்று.நீர்க்குமிழி போன்ற வாழ்வில் எதையெல்லாம் தர முடியுமமோ இன்று இப்போது தந்து விடு. எப்ப வேண்டுமானாலும் குமிழி உடையும் .பணமோ, பொருளோ, அன்போ ,நேரமோ ,ஆதரவோ, கவனமோ, உதவியோ எதுவானாலும் உடனே தா. எதற்கு நேரம் கடத்துகிறாய் ? என் பெற்றோர் இங்கு வந்து தங்கிய நேரம் என் உடல் நிலை சரியில்லை.அதைத் தாண்டி அம்மா அப்பாவைக் குழந்தைகள் போல் கவனித்துக் கொண்ட த்ருப்தி ,என் மனதைச் சற்று சாந்தமாக்குகிறது.அப்பா மறைவு சோகம்தான்.ஆனால் அது பாடம் தந்தது.

நல்லவை கெட்டவை வீடுகளில் நடக்கும் போது விவாதங்கள் தவிர்க்க இயலாதவை.கூப்பிட்டால் மட்டும் கலந்து கொண்டு நடப்பவைகள் அனைத்தையும் பார்வையாளராய் கவனிப்போம். குரல் உயர்த்துவது அசிங்கம்.எப்போதுமே.அடித்துக் கொள்வதற்கு சமமான வன்முறை, பெரிய குரலில் பேசுவது.பொருள்கள் மேல் கோபம் காட்டுவது எல்லாம்.பிரசவ வைராக்கியம்,ஸ்மசான வைராக்கியங்கள் ஏற்படுகின்றன.தொடர்வதற்கு முயற்சி தேவைதான்.பாரதியார் ஆத்மஜயம் என்ற பாட்டில் கூறுகிறார்,"கண்ணில் தெரியும் பொருளைக் கை கவர்வது சாத்தியம் என்றால் மண்ணில் தெரியும் வானம் நம் வசப்படலாகாதோ"என்று.புலனடக்கம் எல்லா மேன்மையும் தரும் என்று உணர்ந்த பின்னரும் புலன்களை வெற்றி கொள்ள வேண்டாமா என்கிறார்.முழுமையாகப் பண்ணாத ஒன்றை எழுத,கை கூசுகிறது.கை கூப்பி இறைவனை அழைக்கத் தோன்றுகிறது.ஆனால் ஒவ்வொரு நொடியும் உண்மையாக இருத்தல் போதும்.உண்மைதான் அமைதி தரும்.உண்மையும் அமைதியும் ஒரு நாணயத்தின் இரு பக்கங்கள்.ஒன்று உள்ள இடத்தில் மற்றது இருந்தே தீரும்.அதனால்தான் என் அப்பாவின் இறுதி நாள்கள்,இறுதி யாத்திரை எல்லாம் சுகமாக அமைந்ததாய்க் கருதுகிறேன்.அதையே விழைகிறேன்.புலனடக்கம் பயில வேண்டுமானால் விடாமுயற்சி தேவை.ஆனால் எப்போதும் மனம் வாக்கு காயம் ஒன்று பட்டு உண்மையாய் இருத்தல் தானாக நிகழ்வதுதான்.Just Be .வாழ்வை serious ஆக எடுத்துக் கொண்டு துறப்பதை உயர்வாகக் கூறுகிறோம்.அது மகான்களுக்கு சரி.எளியவர்களான நாம் ஒன்றைத் துறந்து விட்டுத் துவள்வதில் பலன் இல்லை.அதை விட வையத்தில்  வாழ்வாங்கு வாழ்வது மேல்.

மறுபடியும் என்று தலைப்பிட்டு ராமாயணம் போல் நீளமாகி விட்டது இந்த போஸ்ட்.Please bear with me.சந்திக்கலாம்.

ரஞ்ஜனி த்யாகு


MOTHER PROTECTS
பல நாள்களுக்குப் பின் இந்த சந்திப்பு.ஒவ்வொரு வாழ்விலும் ஏதேனும் ஒரு விஷயம் மற்றெல்லாவற்றையும் விட அதிக முக்கியத்துவம் பெறுகிறது. தனி மனித குணங்களின் படி அந்த மையப்புள்ளி ஒவ்வொருவருக்கும் ஒன்று.எனக்கு அது என் பெற்றோரோ என நினைக்கிறேன். சென்ற வாரம் என் தம்பி என் வயதான பெற்றோரை இங்கு கொண்டு விட்டு விட்டு மூன்று நாள்கள் வெளியூர் சென்றான்.Shakespeare என்ற தீர்க்க தரிசி சொன்ன second childhood ன் நிதர்சனம் ஏற்படுத்தின தாக்கம் எழுத்தில் வடிக்க நான் அவர் போல human mind ஐப் படித்த ஒரு ஜீவன் ஆனால்தான் சாத்தியம்.இதை எழுதத் தொடங்கின போது இருந்த என் அப்பா இன்று இல்லை. என்னால் அதைத் தாங்க முடியவில்லை.  .மறுபிறவி,  நல்ல கதி ,அமைதியான மரணம் ,யாருக்கும் தொல்லை தராது மறைந்த தூய ஆன்மா, இன்னும் இருந்திருந்தால் அவர் அடைந்திருக்கக் கூடிய கஷ்டங்கள், நாம் எல்லாரும் ஒரு நாள் இதே போல மரணிப்போம் என்பது போன்ற பல உண்மையான ஆறுதல் வார்த்தைகளைக் கடந்த நான்கு நாள்களாய்க் கேட்கிறேன்.அவையனைத்தையும் தாண்டி ஒரு பெருவலி நிற்கிறது. அது நான் மறையும் போதுதான் மறையும். உப்பும் நீரும் சேரச் சேர வலிகள் மறையும் என்ற பொய்யை நான் நம்பவில்லை.நிரந்தரப் பிரிவுகள் வடுக்கள்தான்.வடுக்கள் காலம் கடந்து வலிப்பதில்லை.ஆனால் தங்கி விடுகின்றனதானே?மறுபிறவி எனக்குத் தெரியாது.நம்புகிறேன். அப்படி ஒன்று உண்டென்று.ஆனால் அப்பா என்றால் எனக்கு என் அப்பாதான்.அம்மா என் அம்மாதான்.பட்டினத்தார் பெற்ற ஞானம் சித்தித்தால் அன்றி இது எத்தனையாவது கர்ப்ப வாசம் என்றெல்லாம் பேசுவது என் வரையில் சாத்தியம் இல்லை. என்னை நானே உற்று நோக்கிக் கொள்கிறேன்.அன்று வந்து இரங்கல் தெரிவித்த அனைவரையும் கூட நினைத்துப் பார்க்கிறேன். ஒரு சிலையின் ஒரு பகுதி உடைந்து போனால் அது முழு சிலையா? அது போல் ஏதோ ஒரு சந்தோஷம் நீங்கி விட்டதே.என்னை விட்டு விடலாம். காற்றாகிப் போய் என் மனதில் ஒரு நிரந்தர வெற்றிடம் உண்டாக்கிய என் அப்பாவையும் விட்டு விடலாம். ஆனால் அம்மா....என்ன பண்ணட்டும்?எப்படி வெளி வருவாள்!
நடு இரவில் என் தங்கை அப்பாவின் ஒரு புகைப்படம் அனுப்பி இருந்தாள் காலை அதைத்தான் முதலில் பார்த்தேன். எனக்கு photos பார்ப்பது பிடிப்பதில்லை.The memories haunt me.பழைய சம்ப்ரதாயங்களில் எல்லாம் அர்த்தம் உள்ளதாய்க் கூறுகிறார்கள்.நான் வந்த வழியும் வளர்ந்த முறையும் எனக்கு அந்த நம்பிக்கையைத் தந்தாலும் எனக்கு எதுவும் பிடிக்கவில்லை. இருக்கும் போது செய்யாத எதையும் இறந்த பின் செய்வது போலித்தனம் போல் தோன்றுகிறது.ஆனால் இந்த வாக்கியம் உலகத்தை உற்று நோக்கிச் சொல்வது.  என் அப்பா சிங்கராஜா போலத்தான் வாழ்ந்தார்.மறைந்தார்.என்  தம்பி போல மகனை அடைந்தது அவர் வாங்கி வந்த வரம்.Mutual belief பற்றி நினைக்கிறேன்.ஒரு நாளும் தன் மகன் பற்றி அப்பா எந்த சந்தேகமும் கொண்டதில்லை.அவரைப் பொறுத்த மட்டில் அவன் அவர் தோளில் சவாரி செய்த குட்டி நாராயணனே.பெற்றோரைக் கடைசி வரை பேணி ஆக வேண்டும். ஜீவனுடன் உள்ள பெற்றோர் தராத வாழ்த்தை ஈமக் கடன்களைக் கடனே என ஆற்றும் மகனுக்கு மறைந்த ஆன்மா தரும் என்று விழுந்து விழுந்து லஷங்கள் செலவழித்து காரியம் செய்கிறார்கள். பயம். பயம் தவிர வேறில்லை.ராமதீர்த்தம் என்ற பெயர் கொண்ட அந்த இடத்தில் ஒரு industry யே இயங்குகிறது. மகத்தான சேவை.அதை நடத்துபவர்களுடையது.ஆனால் ஸ்ரத்தையுடன் செய்வது ஸ்ராத்தம்.அங்கு காரியம் செய்ய வருபவர்கள் அமைதி காக்க வேண்டாமா?குறை சொல்வது நோக்கம் அல்ல.காத்திருக்கும் நேரம் கவனித்தவை.மௌனம் காக்க வேண்டியோர் ஓயாது தப்பு தப்பாய் பேசுவது கேட்க நேர்கிறது.இறுதிப் பயணத்துக்கு ஒரு ஜீவனை அனுப்பி விட்டு அவர் வாழ்க்கை பற்றி என்ன postmortem வேண்டிக்கிடக்கு.இருக்கும் போது அந்த ஜீவனை லட்சியமே செய்யாதவர்கள் இறந்த பின் வந்தென்ன வாராது இருந்தால் என்ன. இருப்பவர்களைக் கொண்டாடினால் அந்த உயிர் மகிழும்.உயிரும் உடலும் பிரிந்த பிறகு எதற்கு கரிசனம்.உயிருடன் உள்ள ஒருவரிடம் சரியான படி நடந்து கொள்ளாத யாரும் தயவுசெய்து அவர் இல்லாது போனபின் அழுது அனாவசியமாய் நேரம் செலவழிக்காதீர்களேன்.

நடுவில் மறுபடி இடைவெளி.அதனால் என்ன ?இன்னும் எண்ணங்கள். வாழ்வின் நிதர்சனங்களை அசை போட உதவிய நாள்கள். ரத்த சம்பந்தமோ மற்ற சம்பந்தமோ நம் இன்பங்களையும் சரி துன்பங்களையும் சரி நம்மால் மட்டுமே உணர முடியும்.ஒவ்வொருவரின் பயணமும் தனியானது. நம் வலியை மற்றொருவர் தரும் ஆறுதல் குறைக்கும் என்று நினைத்தால் ஏமாற்றம் மட்டுமே மிஞ்சும்.சந்தோஷம் வருத்தம் இரண்டையும் அப்பட்டமாக  எதிர்நோக்குவோம்.பெரும்பாலான நேரங்கள் நாம் நம்முடன் பேச வேண்டும்.லூசு என்று உலகம் நினைக்கலாம்.கவலை தேவையில்லை.இந்த மாதிரி சமயங்களில் கூடத் தன்னிலை இழக்கலாகாது.அழக் கூடக் கூடாது என்ற பொருளில்லை.மற்றவர் தோளில் சாய்ந்து அழாதீர்கள்.ஏற்கெனவே துன்பம் சுமந்த மனது.அவர்கள் நம்மைக் கீழே போட்டால் அடி அதிகமாகப் படும்.Normal நாள்களில் அடி வாங்குவது தேவலை.மனம் வருத்தத்தில் இருக்கும் நேரம் சின்னதாய் யாராவது தட்டினால் கூட வலிக்கும்.வம்பு வேண்டாமே?
இது வரை ஒரு பக்கப் பார்வை.அந்த மற்றொரு பிரிவினர் பற்றிப் பேசாவிட்டால் வேதாளம் விக்ரமாதித்தனுக்குச் சொன்னது போல் என் தலை வெடித்துவிடும்.ஆறுதல் தருபவர்கள் உண்மையாக இருத்தல் வேண்டும்.முடியாத போது சும்மா இருப்பது இன்னும் மேல்.உலகத்தில் உள்ளதைத்தானே சொல்கிறேன் என வேண்டாத அல்லது வருத்தத்தில் இருப்பவர்களைக் கலங்க வைப்பது போன்ற விஷயங்கள் பேசாதிருந்தால் புண்ணியமாகப் போகும்.என் அப்பா மறைந்த தினம் சிலர் என் அம்மாவைப் பார்க்காது போயிருக்கலாம் என்று தோன்றியது.இன்னொன்று.உண்மை பேச வேண்டும்.உண்மைகள் எல்லாவற்றையும் பேசித்தான் தீர வேண்டும் என அவசியம் இல்லை.யார் சொல்லியாவது நாம் கேட்கிறோமா?பின் மற்றவர் விஷயத்தில் தலையிட மட்டும் நாம் யார்?அவரவர் தன்னை மட்டும் சரியாகப் பார்த்துக் கொண்டால் போதாதோ?நாட்டாண்மை பண்ண என்று கிராமங்களில் தனியாக ஒருவர் இருப்பார்.தடி எடுத்தோர் தண்டைக் காரர் ஆவது எங்கனம்?நம்மிடம் ஒரு விஷயம் முன் வைக்கப் பட்டுக் கருத்துக் கேட்கப் பட்டால் ஒழிய அதில் ஏன் தலையிட வேண்டும்?

எளிமையாக வாழ்வதைத் தொலைத்து விட்டோம்.சுயநலம் போல் தெரிந்தாலும் நான் கவலைப் படவில்லை.தன்னைப் பார்த்துக் கொள்வதுதான் முக்கியம்.ஏதும் மாற்றம் மற்றவர் கொண்டு வந்து நம்மை நிம்மதியாக்குவார்கள் என்பது பொய்.நமக்கு அமைதியை இறைவன் தர முடியும்.நாமே உருவாக்கிக் கொள்ள முடியும்.பேச்சும் இந்த மாதிரி நேரங்களில் பெரும் பங்கு வகிக்கிறது.வருத்தத்தில் உள்ளவர்கள் அதை ஒரு privilege போல எடுத்துக் கொண்டு,"நான் வருந்துகிறேன் . இப்போது என்ன பேசினாலும் தப்பாக யாரும் எடுத்துக் கொள்ளக் கூடாது.அல்லது மாட்டார்கள்"என்று ஒரு கணக்குப் போடுகிறோம்.அது மஹா தவறு .புரிந்து கொண்டேன்.அதே நாணயத்தின் மற்றொரு பக்கம் பார்க்கிறேன்.இழப்பை சந்தித்தவர்களின் நெருங்கிய மற்ற உறவுகள் சற்று அதிகப் புரிதலுடன் நடந்து கொள்ளுங்கள்.கொடுப்பது வேறு உருவில் திரும்ப வரும்;கொடுப்பதே திரும்ப வரும்.அதுதான் நியதி.அப்படி என்றால் ஒருவருக்குத் தேவைப் படும் போது ஆறுதல் தரும் சக்தி உங்களுக்கு இருப்பதாய் அவர் நினைக்கும் பட்சத்தில் தந்து விட்டுப் போங்களேன்.காசா பணமா?
இன்று போய் அம்மாவுடன் சேர்ந்து அப்பாவுடைய உடைமைகளை இடம் மாற்றும் வேலை செய்து வந்தேன். அப்பாவின் வாசனை சுமந்த சட்டைகள் ,அப்பா காலம் முழுவதும் உபயோகப் படுத்தின பட்டை டம்ளர் ,ஹோமியோபதி புத்தகங்கள் ,குளிகைகள், அடிக் கோடிட்டு பல முறை படித்த அன்னை புத்தகங்கள் எல்லாம் ஏதோ விழுந்து விட்ட பேரரசின் நினைவுச் சின்னங்கள் போல மனசு தொட்டது.நான் எப்படி இருக்க வேண்டும்.எது சரி?அப்பா மறைந்த முதல் 15 நாள்கள் யாருடனும் பேச வேண்டும் போலத் தோன்றவில்லை. என் தோழர்கள் கேட்டனர் , 'அப்பா மறைவு வாழ்வின் நிலையாமையை உனக்குக் கற்றுத் தந்ததா ,அதுதான் மௌனமா' என....யோசித்தேன்.உண்மையில் நிலையாமையை விட முக்கியமாய் வேறொன்றைக் கற்றுத் தந்து போனார் அப்பா.என்ன தெரியுமா ? இருப்பவர்கள் எவ்வளவு முக்கியம்  என்று.நீர்க்குமிழி போன்ற வாழ்வில் எதையெல்லாம் தர முடியுமமோ இன்று இப்போது தந்து விடு. எப்ப வேண்டுமானாலும் குமிழி உடையும் .பணமோ, பொருளோ, அன்போ ,நேரமோ ,ஆதரவோ, கவனமோ, உதவியோ எதுவானாலும் உடனே தா. எதற்கு நேரம் கடத்துகிறாய் ? என் பெற்றோர் இங்கு வந்து தங்கிய நேரம் என் உடல் நிலை சரியில்லை.அதைத் தாண்டி அம்மா அப்பாவைக் குழந்தைகள் போல் கவனித்துக் கொண்ட த்ருப்தி ,என் மனதைச் சற்று சாந்தமாக்குகிறது.அப்பா மறைவு சோகம்தான்.ஆனால் அது பாடம் தந்தது.

நல்லவை கெட்டவை வீடுகளில் நடக்கும் போது விவாதங்கள் தவிர்க்க இயலாதவை.கூப்பிட்டால் மட்டும் கலந்து கொண்டு நடப்பவைகள் அனைத்தையும் பார்வையாளராய் கவனிப்போம். குரல் உயர்த்துவது அசிங்கம்.எப்போதுமே.அடித்துக் கொள்வதற்கு சமமான வன்முறை, பெரிய குரலில் பேசுவது.பொருள்கள் மேல் கோபம் காட்டுவது எல்லாம்.பிரசவ வைராக்கியம்,ஸ்மசான வைராக்கியங்கள் ஏற்படுகின்றன.தொடர்வதற்கு முயற்சி தேவைதான்.பாரதியார் ஆத்மஜயம் என்ற பாட்டில் கூறுகிறார்,"கண்ணில் தெரியும் பொருளைக் கை கவர்வது சாத்தியம் என்றால் மண்ணில் தெரியும் வானம் நம் வசப்படலாகாதோ"என்று.புலனடக்கம் எல்லா மேன்மையும் தரும் என்று உணர்ந்த பின்னரும் புலன்களை வெற்றி கொள்ள வேண்டாமா என்கிறார்.முழுமையாகப் பண்ணாத ஒன்றை எழுத,கை கூசுகிறது.கை கூப்பி இறைவனை அழைக்கத் தோன்றுகிறது.ஆனால் ஒவ்வொரு நொடியும் உண்மையாக இருத்தல் போதும்.உண்மைதான் அமைதி தரும்.உண்மையும் அமைதியும் ஒரு நாணயத்தின் இரு பக்கங்கள்.ஒன்று உள்ள இடத்தில் மற்றது இருந்தே தீரும்.அதனால்தான் என் அப்பாவின் இறுதி நாள்கள்,இறுதி யாத்திரை எல்லாம் சுகமாக அமைந்ததாய்க் கருதுகிறேன்.அதையே விழைகிறேன்.புலனடக்கம் பயில வேண்டுமானால் விடாமுயற்சி தேவை.ஆனால் எப்போதும் மனம் வாக்கு காயம் ஒன்று பட்டு உண்மையாய் இருத்தல் தானாக நிகழ்வதுதான்.Just Be .வாழ்வை serious ஆக எடுத்துக் கொண்டு துறப்பதை உயர்வாகக் கூறுகிறோம்.அது மகான்களுக்கு சரி.எளியவர்களான நாம் ஒன்றைத் துறந்து விட்டுத் துவள்வதில் பலன் இல்லை.அதை விட வையத்தில்  வாழ்வாங்கு வாழ்வது மேல்.

மறுபடியும் என்று தலைப்பிட்டு ராமாயணம் போல் நீளமாகி விட்டது இந்த போஸ்ட்.Please bear with me.சந்திக்கலாம்.

ரஞ்ஜனி த்யாகு


MOTHER PROTECTS
இன்று ஸ்ரீ ராம நவமி.அந்தந்த நாள்களுக்கென்று ஒரு மூட் உண்டு.பண்டிகை நாள்கள் உள்முகம்தான்.100 வருடங்களுக்கு மேல் பூஜை பெற்ற அந்த நிற்கின்ற ராமன் படத்திற்கு புஷ்பம் வைக்கையிலே ராமாயணக் காட்சிகள் மனதில் ஓடத் தொடங்கியது.நம் பலருக்கும் நடக்கும் ஒன்றுதான்.இப்போது பட்டாபிஷேக ராமர் படங்கள்தான் நிறைய வரையப் படுகின்றன.அதனாலேயே அந்த நின்று தரிசனம் தரும் கோதண்ட ராமர் படம் எனக்கு மிகவும் பிடிக்கும்.அழகின் பெண்மையின் கருணையின் வடிவாக கொடி போல ஸ்ரீராமன் அருகில் நிற்கும் பிராட்டி,பாதத்தில்கூப்பிய கரங்களுடன் மகாபக்த ஹனுமான் எம்பெருமானுக்கு இன்னொருபுறம் நிற்கும் இளவல் லட்சுமணன்.இளவலுக்கு நான் அடைமொழி தரத் தகுதியற்றவளாக உணர்கிறேன்.நீங்கள் உலகத்தின் உயர்ந்த சகோதரனுக்குக் கொடுக்கும் அடைமொழியை போட்டுக் கொள்ளுங்கள்.ராமாயணக் காட்சிகளை ஒரு திரைப் படத்தை விடவும் அழகாக எங்கள் குழந்தை மனதில் பதியச் செய்த தாத்தாவை நினைத்து விட்டுத்தான் ஸ்ரீராம ஸ்மரணை செய்ய என்னால் இயலும்.அஷ்டோத்திரம் படித்துப் பூஜை முடித்த போது அஷ்டோத்திர வரிகளை மனம் அசை போட்டது.ஸ்ரீராமனைப் பூஜிக்கும் பலவரிகளுக்கு இடையிடையே,தாடகை,ராவணன்,மாரீசன் பெயர்களும் இடம் பெற்றிருந்தது.அதாவது இவர்களை எல்லாம் வதம் செய்த பெருமான் என்ற பொருள் தாங்கிய சொல் தொடர்கள் வந்தன.அஷ்டோத்திரத்தில் இடம் பெறாத ராமாயணக் கதாபாத்திரம்,முக்கியக் கதாபாத்திரம் யார் என்ற எண்ண ஓட்டமே இந்த எழுத்தின் ஆரம்பம். யார் அது?கைகேயி.

கோடு போட்டு நிற்கச் சொன்னான் சீதை நிற்கவில்லையே சீதை அங்கு நின்றிருந்தால் ராமன் கதை இல்லையே என்றார் கண்ணதாசன்.ஆனால் லட்சுமணன் கோடு போடுவதற்கு முன்னமே ராமன் கதை திருப்பம் கண்டு விடுகிறது.ஒவ்வொரு வாழ்க்கைக்கும் ஒரு நோக்கம் உண்டு.அவதாரங்களுக்கும்தான்.அந்த அவதார நோக்கம் நிறைவேறத் தோதாக நிகழ்வுகள் அமைகின்றன.அவதாரபுருஷனுடன் கூடவே வரும் பலர் அந்த நிகழ்வுக்குத் துணை புரிகிறார்கள்.அதனால் இந்த நிகழ்வுகள் predestined என்பதில் சந்தேகம் இல்லை.கைகேயிதான் ஸ்ரீராமாவதாரத்தின் நோக்கம் பூர்த்தியாக வித்திட்டது.கைகேயி நல்லவளா கெட்டவளா என்பது அல்ல நம் விவாதம்.ராமாயணம் ஒரு எளிய கதை போலத் தோன்றலாம்.அது உண்மை அல்ல.Interpreting the epic is not that easy .அயோத்யா காண்டத்தில்தான் கதை விரியத் தொடங்குகிறது.வால்மீகியும் கம்பனும் துளசிதாசரும் மாறுபடும் இடங்கள் பல.நாம் அவரவர் விருப்பப் படி,அவரவர் அடிப்படை குணங்களின் படி இந்தக் காவியத்தை அதன் கதாபாத்திரங்களைப் புரிந்து கொண்டுள்ளோம்.After thousands of years the scar on Kaikeyi's character remains.ஏன்?

இதுதான் என் கேள்வி.ராமன் தன்  தாயைவிட அதிகம் அன்பு செலுத்தியது கைகேயியிடம்தான்.கைகேயியின் உயிர் ஸ்ரீ ராமன்.அப்படியானால் என்ன நிகழ்ந்தது கைகேயிக்கு?மந்தரை சொல்பேச்சு கேட்டுதன் நிலை இழக்கும் அளவு திண்மை அற்ற கதாபாத்திரமா அவள்?வரம் பெற்று வனம் போக ஆணை வந்தும் ஸ்ரீ ராமன் முகம் சித்திரத்தில் அலர்ந்த செந்தாமரை போல் இருந்ததாகக் கம்பன் பாடுகிறார்.மன்னவன் பணி என்றாகில் நும் பணி மறுப்பனோ என்றாராம் ராமன்.எனக்கு நீ வேறு,தந்தை வேறா?அவர் இட்ட பணி என்று ஏன் கூறுகிறாய்?நீ இட்ட பணியை நான் செய்யாதிருப்பேனா என்கிறார்.ஸ்ரீராமனை கைகேயியின் நடத்தை எந்த வகையிலும் மாற்றவில்லை.ஆனால் அவள் ராமன்மீது கொண்ட அன்பு என்னாயிற்று?மந்தரையின் துர்போதனையால் அவ்வளவு நாள் கொண்ட அன்பு மாறி விட்டதா?இல்லை அவள் வரங்களுக்கு ஏதேனும் உள் பொருள் உண்டா?இதைக் கம்பனும் வால்மீகியும் ஒவ்வொரு விதமாகவும் சொற்பொழிவாளர்கள் வேறு பல விதமாகவும் பொருள் படுத்துகிரார்கள்.நான் கூறப் போவது என் பார்வையில் கைகேயி.கைகேயி ஒரு நெகடிவ் கதாபாத்திரம்தான் என்வரை.

இப்போது ஒரு புது டிரெண்ட் உருவாகி உள்ளது.துரியோதனன்,ராவணன் போன்ற எதிர்மறை மனிதர்களை ஹீரோவாகக் கொண்டாடி அவர்களைக் கதாநாயகனாகக் காட்டி அவர்கள் பார்வையில் ராமாயணம்,மகாபாரதம் சொல்லும் கேலிக் கூத்து.நீ ஒரு ராவணனாக,துரியோதனனாக,கைகேயியாக உன்னை வெளிப் படுத்திக் கொள்ள விரும்புவாயா?மாட்டேன் என்றால் அங்கேயே என் வேலை முடிந்தது.அவர்களிடம் உள்ள நல்ல குணங்களைப் பட்டியல் இடுகிறார்கள்.ஏதேனும் ஒரு தீய குணம் போதும்.நல்லது அனைத்தையும் ரப்பர் போல அழிக்க.இப்போது கைகேயிக்கு வருவோம்.

1.கெட்டவர்களால் மதி இழப்பது குற்றம்.
2.தன் மேல் மோகம் கொண்ட தசரதனின் weakness ஐ சரியானபடி பயன்படுத்தி ,சற்றும் இரக்கமற்று வரம் கேட்டது குற்றம்.
3.தன் வரம் வழங்கப் பட்டால் என்னென்ன விபரீதங்கள் நிகழும் என அறிந்தும் அதை விரும்பிப் பெற்ற perversity .
4.தவறான சகவாசம் என்ற குற்றம்.
5.அவள் மனதில் என்ன இருந்ததோ,நாம் அறியோம்.காட்டக் கூடாத இடத்தில் தன்  பலத்தை ப்ரயோகித்த அல்ப குணம்.

ஏன் கைகேயி என்ற பெயர் யாரும் இடுவதில்லை,என்ற கேள்விக்கு பரதன் உன் பெயரில் யாரும் இருக்க மாட்டார்கள் என்று சபித்ததாகக் கூறுகிறார்கள்.அது மட்டும் காரணம் இல்லை.புராணங்களையும் இதிகாசங்களையும் கிண்டல் செய்து மட்டுமே வரும் நாஸ்திகவாதிகள் கூட அந்தப் பெயர் பக்கமே போகாததற்குக் காரணம் அந்த கதாபாத்திரத்தின் மேல் உள்ள வெறுப்பே.தீராத தீர்க்கவே முடியாத பழி சுமந்த பாத்திரம். ராமாயணக் கதை உருவாகக் காரண கர்த்தா என்பதற்கு மேல் கைகேயி பற்றிப் பேச எனக்கு எதுவும் இல்லை.ஆனால் வால்மீகி,கம்பன் என்ன நினைத்து இதிகாசத்தை வடித்தார்கள் என்று நினைத்து மாளவில்லை.நம் நாட்டு சரித்திரத்தின் மூன்று வித moods ஐ பிரதிபலிப்பவர்கள்,வால்மீகி,வியாசர்,காளிதாசன்.வால்மீகி-Moral ,வியாசர்-Intellectual ,காளிதாசன்-Material Poets .எனலாமா?ராமாயணம் ஒரு ideal அதாவது உயர்ந்த உன்னத சமூகத்தை எடுத்துக் காட்டுகிறது.Ideal என்றால் கற்பனையாகத்தான் இருக்க முடியும் என்ற தவறான கருத்துக்கள் உண்டு.ராமாயணத்தில் ஒரு உண்மை சமூகம் உயர்ந்து நிற்கிறது.வெறும் கற்பனையை மட்டும் வைத்து ஒரு ideal சமூகம் பற்றி வால்மீகியால் எழுதி இருக்க முடியாது.உத்தர காண்டத்தில் காணப் படும் விஷயங்கள் ideal ஆனவையா என்ற கேள்வி வருகிறது.அதற்கு பதில் it is a later addition .குழப்பிக் கொள்ள வேண்டாம்.

குழந்தையாக உள்ள மனித இனம் அதாவது younger humanity ஐக் காட்டும் இதிகாசம் ராமாயணம்.அடுத்தடுத்த அவதாரங்கள் evolution ஐக் காட்டுவதை நாம் அறிவோம்.இராமாயண காலம் எளிமையானது.அதிகக் குழப்பங்கள்,complexities கிடையாது.ஒன்று நினைத்து வேறு செய்தல்,இரு பொருள் படப் பேசுதல் அறிவை வேண்டாத விஷயங்களுக்குப் பயன்படுத்துதல்(கைகேயி போல என சொல்லாமல் இருக்க முடியவில்லை) என்பதெல்லாம் குறைவு.Rare .காட்டுக்குப் போ என்று தந்தை சொன்னால் பித்ருவாக்ய பரிபாலனம் செய்ய வேண்டுமே தவிர கேள்விகள் கிடையாது.வால்மீகியின் இயல்பு imaginative ,sensitive ஆகவே இருந்திருக்க வேண்டும்.நிலையில் இருந்து திரிந்து நடக்கும் மனிதர்கள்,அலட்சியம்,வன்முறை எல்லாம் அவருடைய பரிசுத்தமான நீதி வழுவாத மனதை shock செய்திருக்க வேண்டும்.தீமை கண்டு ,பாவம் கண்டு இரங்கி இருப்பார்.ஆனால் அவருடைய அழகிய மனதிற்கு அவை ரசக் குறைவாகத்தான் இருந்திருக்கும்.The most paradoxical poem.Nothing is superior to Ramayana.It portrays the picture of entirely moralised civilisation என ஸ்வாமி அரவிந்தர் குறிப்பிடுகிறார்.

கவிச் சக்ரவர்த்தி கம்பன் பார்வையையும் சுருக்கமாகப் பார்த்து விட்டு முடித்துக் கொள்ளலாம்.கம்பன் வீட்டுக் கட்டுத் தறியும் கவி பாடும் என்றால்,அவர் ஏன் வால்மீகி ராமாயணத்தை மறுபடி எடுத்துக் கொண்டார்?ஒரு புது காவியம் படைத்திருக்கக் கூடாதா? ஒரு சமூகம் தர்ம வழியினின்றும் பிறழும் போது பேரரசுகள் கூட வீழ்ந்திருக்கின்றன.கம்பன் தான் வாழ்ந்த காலத்தில் தான் விரும்பிய values ஐ மக்களுக்குச் சொல்ல ஏற்கெனவே தமிழ் மக்களுக்கு மிகவும் நெருக்கமான ராமாயணத்தை எடுத்துக் கொண்டார்.இடைச் செருகல்கள் உண்டு.அவர் முதலில் கொடுக்கும் செய்தி புலனடக்கத்தின் அவசியம்.அவர் பார்த்ததும் ஒரு idealistic society யே .அயோத்தி மாநகரில்,தருமம் இல்லையாம்.ஏனெனில் அதை ஏற்க ஆளில்லை.Hero இல்லை.ஏனெனில் விரோதிகள் இல்லை.பொய் இல்லை.அதனால் உண்மை என்று தனியாக ஏதும் இல்லை.

நகரப் படலத்தின் அந்த அழகுப் பாடல்

வண்மை இல்லை ஓர் வறுமை இன்மையால்
திண்மை இல்லை ஓர்  செறுநர் இன்மையால்
உண்மை இல்லை பொய் உரைஇலாமையால்
வெண்மை இல்லை பல கேள்வி மேவலால்
நகரத்தில் தொடங்கி மனிதர்கள் வரை அவர் சொல்ல விரும்பியது உயர்ந்த செய்திகள் மட்டுமே.எனவே வால்மீகியும் கம்பனும் சில தகவல்களில் வேறுபட்டாலும் எண்ணம் ஒன்றே.

இந்த blog ன் தொடக்கம் கேகயன் மகள்.எழுத ஆரம்பித்தது முதல் கருத்துகள் திரட்டினேன்.மனிதர்கள் நல்லது,கெட்டது நிறைந்தவர்கள்தான். கைகேயியின் சில ,வெகு சில நல்ல குணங்களை சில தோழர்கள் சுட்டிக் காட்டினார்கள்.கேட்டுக் கொண்டேன்.ஆனாலும் கைகேயியின் நடத்தை பற்றிய என் கருத்துக்களில் மாற்றம் இல்லை.அந்தத் தோழர்கள் இதை personal ஆக எடுத்துக் கொள்ள வேண்டாம் எனக் கேட்டுக் கொண்டு,வள்ளுவனை என் கருத்துக்களுக்கு வலிமை சேர்க்க அழைத்து நிறைவு செய்கிறேன்.
ஒரு செயல் தப்பு என்றால் தப்புதான்.தவறை சரி என்றால் பார்வைதான் தவறு என நான் கூறுவேனே?

"தீயவை தீய பயத்தலால் தீயவை
தீயினும் அஞ்சப் படும்"
தீவினை அச்சம் என்ற அதிகாரம்.ஒரு தீய செயல் தீய விளைவைத்தான் தரும் .அதனால் நெருப்பை விட பயங்கரமானது.

"மறந்தும் பிறன் கேடு சூழற்க சூழின்
அறஞ் சூழும் சூழ்ந்தவன் கேடு"
மறந்தும் மற்றவருக்கு கேடு செய்யக் கூடாதென்றால்,நினைவுடன் அதை செய்பவர் எப்படி நல்லவர்?

"ஈன்றாள் பசி காண்பானாயினும் செய்யற்க
சான்றோர் பழிக்கும் வினை"
பெற்ற தாய் பசியுடன் இருந்தால் கூட,அதை ஆற்றக் கூட சான்றோர் பழிக்கும் செயல்கள் செய்யக் கூடாது.என்ன நல்ல நோக்கம் இருந்தது ,கைகேயியின் செயல்களுக்கு?

"கடிந்த கடிந்தொரார் செய்தார்க்கு அவைதாம்
முடிந்தாலும் பீழை தரும்"
தகாதவை என ஒதுக்கப் பட்ட செயல்களை ஒதுக்கி விடாமல் செய்பவர்களுக்கு ஒரு வேளை  அச்செயல்கள் நிறைவேறினாலும் துன்பமே ஏற்படும்.கைகேயிக்கு அதுதானே நடந்தது?இறுதியில் துன்பம்தானே?

"அழக் கொண்ட எல்லாம் அழப்போம் இழப்பினும்
பிற்பயக்கும் நற்பாலவை"

பிறர் வருந்துமாறு செய்து பெற்றதெல்லாம் பெற்றவன் வருந்துமாறு செய்து போய் விடும்.நல் வழியில் வந்தவை இப்போதில்லை என்றாலும் முடிவில் நன்மையே தரும்.

திருவள்ளுவர் சொன்னால் நான் நம்புவேன்.ஏன் என்றால் அவர் மட்டும்தான் ஒன்றை செய் என்றால் ஏன் செய்ய வேண்டும் என்று கூறுகிறார்.செய்யக் கூடாதென்றால் ஏன் செய்யக் கூடாதென்றும் சொல்கிறார்.At random 1330 ல் எந்த குறளை  வேண்டுமானாலும் எடுத்து பரீட்சித்துப் பாருங்கள்.அவர் வாய்மொழி வந்தவற்றிற்கு அவர் authority தான் .

அதனால்தான் எனக்கு கைகேயியின் கதாபாத்திரம் பிடிக்கவில்லை.ராமன் என்ன பண்ணியிருப்பினும் அவன்தான் கதை நாயகன்.ராவணன் எப்பேற்பட்ட சிவபக்தனாயிருப்பினும் பிறன் மனை விழைந்த பேடித்தனத்தால் வில்லன்தான்.பேசுவோம்.
ரஞ்ஜனி த்யாகு

Mother protects
நம்மைச் சுற்றி நடப்பவற்றை உற்று நோக்கி வாழ்வது ஒரு வகை.வாழ்வை அதன் போக்கில் எடுத்துக் கொண்டு எளிதாக வாழ்வது மற்றொரு விதம்.மனம் எண்ணுவதைப் பகிர்ந்து கொள்ள பலசமயம் வீட்டின் சுவர் மட்டுமே தயாராய் இருக்கும் போது எழுத்தை விட உற்ற துணை யார்?எனக்கு என் கணவர்,மகன்,பெற்றோர்,தோழர்கள்,வீட்டில் வேலை செய்வோர்,ஏன் ,எங்கள் பால்கநியைத் தினம் விசிட் செய்யும் காக்கை எல்லோருக்கும் நேரம் தர முடியும் போது எனக்கு சில மணித் துளிகள் தர இவர்களிலேயே பலருக்கு ஏன் நேரம் இல்லை என்று புரியவில்லை.இல்லாமல் போவது நேரமா மனமா?இல்லை அவரவர் ஏற்படுத்திக் கொண்ட,போட்டுக் கொண்ட கட்டுக்களா?எதுவாயினும் அதை நான் ஒரு வன்முறையாகவே எண்ணுகிறேன்.ஒருவர் நம் நேரத்தை யாசகம் கேட்டு அதை மறுப்பது violence அன்றி வேறென்ன?அப்படி நேரம் தர முடியாதபடி வேறெது பெரிது?நாளை அந்த நேரத்தை உன்னிடம் யாசிக்க அந்த ஜீவன் ஜீவித்திருக்கும் என்பதற்கு உத்திரவாதம் உண்டா உன்னிடத்தில்?

ஒரு ஐந்து நிமிடம் பேசவா என்று கேட்பவரிடம் பேசுங்கள்.என்ன குறைந்து விடும்?எதற்காக பிறகு பேசச் சொல்லி ஒத்திப் போடுவீர்கள்?யாருடன் இருந்தால் என்ன?என்ன சூழலில் இருந்தால் என்ன?மன்னித்துக் கொள்ளுங்கள் என்னை நாடி ஒருவர் எதற்கோ அழைக்கிறார் சற்று காது கொடுத்து விட்டு வருகிறேன் என்று கூட சொல்ல இயலாது யாரிடம் மாட்டிக் கொண்டிருக்கிறீர்கள்?இன்று என்னை பேசத் தூண்டியது இதுதான்.என்னால் அனைவரிடமும் பேச முடிவதில்லை.நேசம் இருப்பவர்களிடம் கூட இந்த அவசர யுகத்தில் நேரம் கேட்கத் தயக்கமாகவே உள்ளது.கணவரிடம் தொலை பேசியில் பேச முயற்ச்சித்தால் கூட,I will call you later மெசேஜ்தான் வரும் பெரும்பாலும்.ஐம்பதுகளில் வம்பு பேச விரும்பாதவர்களுக்கு பேச யாராவது கிடைப்பது அபூர்வம்.ஒரு அனுபவம்.எனக்கு அப்படி ஒரு நட்பு அமைந்தது;மனதும் அமைதியாக இருந்தது;பூங்காவில் உட்கார்ந்து வானம் பார்த்து மேகங்கள் நகரும் அழகைப் பகிரவும்,நிலா உலாப் போவது பற்றிக் கவிதை பாடவும்,மனிதரில் எத்தனை நிறங்கள் என அலசவும்,தெய்வத்தின் குரலை சேர்ந்து வாசிக்கவும்,பாரதியையும் வள்ளுவனையும் நினைவு கூரவும் ,எல்லாவற்றிற்கும் மேலாக மன அழுத்தங்கள் அனைத்தையும் மறைக்காமல் வெளியிடவும் ஒரு இடம் இருந்தது.இப்போது என்ன ஆயிற்று என்கிறீர்களா?சொல்வேன்.

அந்த நட்பு எனக்கு நேரம் தர வரைமுறைகள் விதிக்கிறது.அது மனதைப் பாதிக்கிறது.நட்பு இரு வழிப் போக்குவரத்தல்லவா?எனக்குதான் புரியவில்லையா?உன்னுடன் தொடர்பு கொள்ளும் நிலையில் இல்லை என்பதன் பொருள் புரிபடுவதில்லை.நான் கொண்ட தோழமை உணர்வு என் வாழ்வை  எளிமையாக்குகிறது.இனிமையாக்குகிறது.ஆனால் அதுவே என் தோழிக்கு சங்கடம் தருவதாகி விட்டது.எனக்கு மனம் சோர்வாக உள்ள பொழுதுகள் எல்லாவற்றிலும் ,வேறு யாருக்கோ நேரம் தந்து கொண்டிருப்பேன்.நீ பிறகு வா என்றால் யாரோ காதில்  வெந்நீர் ஊற்றினார் போல் உள்ளது.என்னுடன் ஐந்து நிமிடம் பேசி விட்டு ஐந்து மணி நேரம்    வேண்டுமானாலும் காணாமல் போயேன் என்று கத்த ஆசையாக உள்ளது.என் சந்தோஷம் உன்னதும் என்றால் அந்த ஐந்து நிமிஷ சந்தோஷத்தைக் கூட உனக்கு அனுமதிக்காதவர்களுக்கு என்ன பெயர் தரட்டும்?அப்படி உலகில் ஒரு வேலை உண்டா என்ன?கொடுக்க 24 மணி நேரத்தில் சில மணித்துளிகள் இல்லாமல் போகுமா என்ன?நம்மை நாடி ஒருவர் வரும் போது நம் நேரத்தைப் பகிர்ந்து கொண்டிருப்பவரிடம் ஐந்து நிமிடம் உத்தரவு வாங்கிக் கொண்டு பேச இயலாதபடி அவர்கள் எந்த வகையில் பெரியவர்கள்?சாமியா?ஆசாமிதானே?எந்த ஜீவன் யாரை விட உயர்வு?ஏன் ?உனக்குப் பேச விருப்பம் இல்லாவிடில் வேறு விஷயம். விரும்பியும் சூழ்நிலைக் கைதியானால் அது என் நேரம்.காலத்தில் செய்யும் செயல்களுக்குத்தானே பலன்?

கண் காணாத தொலைவில் இருந்து கொண்டு பகிரக் கூடிய சிலவற்றில் முதன்மையானது நேரம்தானே?வேறு எதைக் கேட்கிறேன் எதையுமேவேறெதையுமே எதிர்பார்க்கவில்லையே இதற்கா இவ்வளவு போராட்டம் என்று வருத்தமாக இருந்தது.பல விளக்கங்கள் அளிக்கப் பட்டாலும் மனதிற்கு உடன்பாடில்லை.சுவற்றிடம் முறையிட்டேன்.பதில் இல்லை.எழுத வேண்டும் போல் இருந்தது.எழுதி ஆயிற்று.கண்டிப்பாக நம்மால் எல்லாருக்கும் எல்லாவற்றிற்கும் நேரம் ஒதுக்க முடியும்.நம் நேரத்தால் ஒருவர் அமைதியும் மகிழ்ச்சியும் அடைவார்கள் என்றால் அதைக் கேட்கும் போது அவர்களுக்குத் தருவோமே?மற்றவர் தரும் பொருளுக்காகக் காத்திருப்பவர்களை எப்படி அழைப்பது?ஏழைகள்?எனக்குத் தெரியவில்லை.ஆனால் இந்த ப்ளாக் வலியில் பிறந்ததே.

ரஞ்ஜனி த்யாகு



MOTHER PROTECTS
பத்தாம் வகுப்பு பனிரண்டாம் வகுப்பு பொதுத் தேர்வுகள் நடந்து கொண்டிருக்கின்றன.பரீட்சை எழுதும் வயதில் குழந்தைகள் உள்ள வீடுகளில் டென்ஷன் உச்ச கட்டத்தில் உள்ளது.ஹெல்ப் லைனுக்கு வரும் தொலைபேசி அழைப்புகள் வருடத்திற்கு வருடம் அதிகமாகிக் கொண்டு வருகின்றன.கணக்கு வினாத்தாள் சற்று கடினமாக வந்து விட்டால் பெற்றோர் தேர்வு முடிவுகள் வெளியாகும் வரை தூக்கம் தொலைக்கிறார்கள்.பரிட்சைக்குக் கிளம்புகிற குழந்தைக்கு வாயில் உணவு அடைக்கப் படுகிறது.கையால் எடுத்து சாப்பிடும் நேரத்தில் படிக்க முடியாது போய் அரை மார்க் குறைந்தால் அண்ணா யுனிவர்சிட்டி கௌன்சிலிங்கில் நல்ல கல்லூரி எதிலும் இடம் கிடைக்காது.கொக்கிற்கு ஒன்றே மதி என்பது போல் எஞ்சினியரிங் தவிர வேறு படிப்புகள் எதையாவது குழந்தைகள் தேர்வு செய்தால் பெற்றோர் கவுரவம் என்னாகும்?எங்கோ தவறு என்று தோன்றுகிறதா இல்லையா?எனக்குத் தோன்றுகிறது.



நாம் குழந்தை வளர்ப்பதற்கும் நம் பெற்றோர் நம்மை வளர்த்ததற்கும் வித்தியாசம் உள்ளது.இந்தக் கட்டுரை அது பற்றிய விவாதமே. தொடக்கத்தில் சொல்லி உள்ள விஷயங்களை படைத்தவனே வந்தாலும் இன்னும் பல ஆண்டுகளுக்கு ஒன்றும் செய்ய இயலாது.நம் பெற்றோர் எந்தெந்த விஷயங்களில் நம்மை குழந்தை போல நடத்தி எதிலெதில் பெரியவர் போல் நடத்த வேண்டுமோ அப்படி நடத்தினார்கள்.வரிசையாகக் குழந்தைகள் உள்ள வீடுகளில் ஐந்தாவது குழந்தை பிறக்கும் போது முதல் பெண் குழந்தை குட்டி தம்பிப் பாப்பாவிற்கு பாதித் தாய் போல் ஆகி விடும்.வரிசையாகத் தட்டைப் போட்டு சாப்பாடு போட்டால் அள்ளி அள்ளி அவரவர் சாப்பாட்டை அவரவரே சாப்பிட்ட காலம்.தன்  வயிற்ருக்கு எவ்வளவு வேண்டும் என்பது குழந்தைகளுக்கு தானே தெரிந்து போகும்.ஊட்டம் என்ற பெயரில் தேவைக்கு அதிகமாக நம் போல் அவர்கள் திணிக்கவில்லை.குட்டி சட்டி என்று அனாவசிய செல்லம் காட்டப் படவில்லை.அதனால் வெளியே யாராவது ஒரு வார்த்தை சொன்னால் தொட்டார் சிணுங்கி போல நாம் நடந்து கொள்ளவில்லை.இப்போது மாணவர்களைக் கண்டிக்க ஆசிரியர்கள் நடுங்கி அல்லவா போகிறார்கள்?



சாப்பாடு போன்ற சிறிய விஷயங்கள் குழந்தைகளே செய்தார்கள்.கல்யாணம் போன்ற ஆயிரம் காலத்துப் பயிரான விஷயங்களில் நம்மைக் குழந்தை போல நடத்தி அவர்கள் முடிவெடுத்தார்கள்.ஆனால் இப்போதோ வளர்ந்த குழந்தைகளுக்கு சாப்பாட்டை ஊட்டுகிறோம்.அவர்களை ஒரு வேலை செய்ய விடாது எச்சில் தட்டை கூட நாமே கழுவி வைக்கிறோம்.ஆனால் பெரிய முடிவுகளான திருமணம் அந்த வைபவத்திற்கான செலவு முதற் கொண்டு அவர்களைத் தீர்மானிக்கச் சொல்லி மௌனியாகி இருக்கிறோம்.நான் குழந்தைகள் சுதந்திரத்திற்கு எதிரி அல்ல.வாழ்க்கைத் துணையைத் தேர்ந்தெடுக்கும் அளவு ,தன்  வாழ்க்கையை சரியாக அமைத்துக் கொள்ளும் அளவு சரியாக சிந்திக்கத் தெரிந்தால் கவலை இல்லை.ஆனால் அப்படி சரியான சிந்தனை உள்ள emotional stability உள்ள தலைமுறையை உருவாக்குவதில் பெரும் பங்கு பெற்றோருடையதே.அந்த உணர்வு பூர்வமான நிலைப்பாடு இந்தத் தலைமுறையிடம் இருந்தால் தேர்வு சமயம் ஏன் ஹெல்ப் லைன் அழைப்புகள் வர வேண்டும்,ஏன் விவாகரத்து வழக்குகள் அதிகமாக வேண்டும்? 



இப்போதுள்ள இளைஞர்கள் நம்மை விடவும் புத்திசாலியாக தெளிவாக இருப்பதாக சொல்லிக் கொள்கிறோம்.உண்மைதான் .Exposure அதிகம்.ஆர்வம் அதிகம்.முக்கியமாக பெற்றோரும் நண்பர்களும் தரும் அழுத்தம் அதிகம்.அறிவு அதிகம் எனத்தான் நானும் நினைக்கிறேன்.ஆனால் எல்லாத் தலைமுறைகளிலும் அறிவாளிகள் உண்டு.எது அறிவு என்ற கேள்வியும் உள்ளதல்லவா?ஸ்மார்ட் போன் அப்ளிகேஷன்ஸ் எல்லாம் தெரிவதும் கணினி பற்றியதும் அறிவுதான்.ஆனால் கணித மேதை ராமானுஜனுக்கு இருந்ததும் த்யாகராஜ ஸ்வாமிகளுக்கு இருந்ததும் பேரறிவுதான் அல்லவா?இன்னும் ராமானுஜனுக்கு இணையான கணித மேதை நம் நாட்டில் பிறக்கவில்லை.த்யாகராஜ ஸ்வாமிகளின் கீர்த்தனைகள் இல்லாத கச்சேரிகளை நினைக்கவும் முடியவில்லை.அதற்கு என்ன சொல்ல?பரிணாம வளர்ச்சி நடந்து கொண்டேதான் இருக்கும்.அந்தந்த காலகட்டத்தில் சூழ்நிலைகளில் சிகரம் தொடுபவர்கள் புத்திசாலிகள்.என் தாத்தாவின் அறிவு என் மகனுடைய அறிவை விடக் குறைந்தது இல்லை.

அடுத்தது தெளிவு.இன்று சுதந்திரம் அதிகம்.அதனால் குழப்பங்களும் அதிகம் எனத்தான் எண்ணுகிறேன்.தேர்ந்தெடுக்க பல வழிகள் உள்ளதால் தெளிவு போன்ற ஒரு மாயத் தோற்றம் கிடைக்கிறது.தான் தேர்ந்தெடுத்த ஒன்றுதான் சரி என்ற தெளிவு இளைஞர்களிடம் உள்ளது.அதில் தவறு நிகழ்ந்தால் நம்மை சாடுவதில்லை என்று வேண்டுமானால் சொல்லலாம்.எல்லாம் அவர்கள் சாய்ஸ் ஆயிற்றே! ஒரு கயிற்றை இரண்டு பக்கத்தில் இருந்து இழுத்தால் என்னாகும்?அறுந்து போகும்.அதைத்தான் நாம் செய்கிறோம்.நம் குட்டிக் குழந்தை ,வந்த வரன்களில் தனக்கு சரியான ஜோடியைத் தேர்ந்தெடுக்கும் அளவு பெரியவளாம்.ஆனால் அவளுக்கு ஒரு குழந்தை பிறந்தால் அம்மாக்கள் என்ன சொல்கிறோம்?அதுவே (அது என்றால் குழந்தை பெற்ற அந்தப் பெண்) சிறிசு.எப்படித்தான் ஒரு குழந்தையை வளர்க்குமோ என்று அங்கலாய்க்கிறோம்.ஏன் ? அப்போ நம் பெண் சிறியவளில் சேர்த்தியா,பெரியவளில் சேர்த்தியா? நம் பெற்றோரிடம் இந்த பதைபதைப்பு இல்லை.கல்யாணம் செய்து கொடுத்து விட்டு எல்லாத்தையும் அனுசரிச்சுப் போ என்று அவர்கள் சொன்னது நம்மைக் கை கழுவி விட இல்லை.நமக்கு தைரியம் தர.பெண் பெற்றவர்கள் மட்டுமில்லை.பையன்கள் வைத்திருப்போரும் சும்மா மகனுடைய உள்ளாடைகளைக் கூடக் கையில் கொண்டு வந்து தந்து அவனை நம்மை சார்ந்திருக்கப் பழக்கி சோம்பேறியாக்கி ,வரும் பெண் தலையில் சுமை அத்தனையும் ஏற்ற வேண்டாம்.

இது போல் எத்தனையோ !! முதியோர் இல்லங்களும் தனிக் குடித்தனங்களும் எப்போ அதிகம்?இப்போதா அப்போதா ?சகிப்புத் தன்மை இல்லைதானே?நம் பெற்றோர் நம்மை விட இன்னும் நன்றாக குழந்தை வளர்ப்பை செய்தார்களோ என்று தோன்றுகிறது.பலர் கோபம் அடையலாம்.விதிவிலக்காக மிக தைரியமான தெளிவான புத்திசாலியான குழந்தைகளை உருவாக்கினவர்கள் மன்னிக்கவும்.இவை பொதுக் கருத்துக்கள்.பெற்றோர் உலகிற்கு குழந்தைகளைக் கொண்டு வந்ததால் தம் கருத்துக்களை அவர்கள் மேல் திணிக்க வேண்டும் என்பது பொருளல்ல.எல்லாம் நல்ல குழந்தைகளாகவே உலகில் பிறக்கின்றன.ஒரு குழந்தை தன்  வளர்ச்சி பற்றிக் கவலை கொள்வதில்லை.வளர்கிறது.குழந்தை மனசு என்றால் என்ன?நம்பிக்கை நிறைந்த மனது.நாம் நினைப்பது எல்லாம் கிடைக்கும் என்ற மனது.கிடைக்காதோ என்று அவநம்பிக்கைப் பட குழந்தை மனதிற்குத் தெரியவே தெரியாது.அந்த எண்ணம் வாழ்நாள் பூர இருப்பின்.உணர்வுச் சிக்கலில் யாரும் சிக்கிக் கொள்வதில்லை.வளர வளர ,வெளி உலகுடன் தொடர்பு ஏற்படும் போது குழந்தைத் தனம் மாறும்.அந்த சமயம் ஆழமான சரியான கருத்துக்கள் திணிக்கிறார் போல் இல்லாமல் சொல்லப் பட வேண்டும்.கண்டிப்பாக நாமும் நல்ல பெற்றோராக செயல்பட இயலும்.குறிப்பிட்ட வயது வரும் வரை அவர்களின் பௌதீக வயதிற்கு ஏற்றார் போல் அவர்களை நடத்தி நம் கருத்துக்கள் சொல்லத் தயங்கக் கூடாது.இது ஒரு பெரிய பொறுப்பு.

ரஞ்ஜனி த்யாகு


MOTHER PROTECTS
இன்று நல்ல பொழுதாகவே விடிந்தது.எது நல்ல பொழுதில்லை.?அல்ப விஷயமான என்ன காலைச் சிற்றுண்டி என்பதில் ஏதோ வாக்குவாதம் .அது சற்றே கோபமான வார்த்தைப் பரிமாறல்களில் முடிந்தது.உங்களுக்கு எப்படியோ.சினம் என்பது போல் கெட்டஒன்று உண்டென்று நான் நினைக்கவில்லை.யார் மீது நான் கோபம் கொண்டாலும் யார் என் மீது கோபம் கொண்டாலும் அது என் நாளையே கெடுத்து விடுவதாய் உணர்கிறேன்.என் காதலர்களான பாரதியும் வள்ளுவரும் சினம் பற்றி என்ன சொல்கிறார்கள் என்று பார்த்தேன்.இனி அவர்கள் சொன்னது.

பாரதியார் பாடல்கள் பல தலைப்புகளின் கீழ் வரிசைப் படுத்தப் பட்டுள்ளன.அவற்றில் சுயசரிதை என்ற தலைப்பில் சினத்தின் கேடு பற்றிப் பேசுகிறார்."சினங் கொள்வார் தமைத் தாமே தீயாற்சுட்டுச் செத்திடுவாரொப்பாவார் "  என்று தொடங்கி, "வேகாத மனங் கொண்டு களித்து வாழ்வீர்"என முடிக்கிறார்.சினம் கொள்வது கொடிய வாள்  கொண்டு  தன்  கழுத்தைத் தானே அறுத்துக் கொள்வதற்கு  ஒப்பானதாம்.தினம் கோடி முறை சினத்தில் வீழ்கிறோம்.சினத்தை வெளியிட்டு விட்டு துயர்க் கடலில் சிக்கிக் கொண்டு மனம் பதைக்கிறோம்.சினம் எதன் வெளிப்பாடு?குழப்பம்?எதிர்பார்ப்புகள்?ஈகோ ?எதுவானாலும் அது தவறே.பாரதியார் சொல்கிறார்."சக்தி அருளால் உலகில் பிறந்தோம்.சாகாமல் ஜீவித்திருப்பதற்கு நாம் காரணம் இல்லை .படைத்தவன் பார்த்துக் கொள்வான்.என்ன நடந்தால்தான் என்ன?கொதிப்படையாத மனம் கொண்டுவாழ்ந்து விட்டுப் போகலாமே" என்று.

வள்ளுவர் பற்றிப் பேசினால் தெய்வப் புலவர் என்ற அடைமொழிக்கு வேறு யார் ஏற்றவர் என்று தோன்றுகிறது.நம் கெட்ட குணம் கோபம் செல்லுபடியாகும் இடத்தில் அதை வெளியிடுவது.செல்லுபடியாகாத இடத்தில் சினம் காப்பவரால் பயன் என்ன என்கிறார்.செல்லும் இடத்தில் கோபம் கட்டுக்குள் இருந்தால்தான் சினம் காத்ததாகப் பொருள்.சினம் கொள்பவரின் முகமலர்ச்சி மட்டுமின்றி அக மகிழ்ச்சியும் அழியுமாம்.கொல்லும்  சினம் என்று குறிப்பிடுகிறார்.

கொஞ்சம் கோபம் நிறைய கோபம் என்பதெல்லாம் பொய்.உள்ள நிறைவில் கள்ளம் புகுந்தது போல்,வாழ்வை நினைத்த பின் தாழ்வை நினைப்பது போல் என்கிறார் பகைவனுக்கருள்வாய் பாட்டில் பாரதியார்.தெளிவான தேனில் சொட்டு விஷம் கலந்தால் அதைத் தேன் என்பதா விஷமென்பதா? மனதிற்குக் கட்டளை என்ற பாட்டில் பேயாய் உழலும் சிறு மனமே என்கிறார்.அன்பு பற்றி ,உங்களுக்குத் தொழிலிங்கே அன்பு செய்தல் கண்டீர் என்கிறார்.ஆனால் நாம் அப்படி இருப்பதில்லை.ஆசிட் உடம்பில் பட்டால் எப்படி மோசமான விளைவை ஏற்படுத்துகிறதோ அதையேதான் சினம் உள்ளத்திற்கு உண்டாக்குகிறது.தேவையா?அன்பும் காதலும் இயற்கையான உணர்வுகள்.கல் தோன்றி மண் தோன்றி கடல் தோன்றும் முன்னாலே உண்டான காதல் அதிசயம் என்று மொழிகிறார் வைரமுத்து.கோபம் இயற்கையான ஒரு உணர்வல்ல .இது ஏன் எனப் புரிகிறதா?காதல் வரக் காரணம் தேவை இல்லை.காரணம் இன்றிப் பெரும் பாலும் கோபம் வருவதில்லை.சரிதானே? தானாக உண்டாவதை இயற்கை என்கிறோம்.உண்டாக்கப் படுவதெல்லாம் செயற்கைதான்.சினம் பிறரால் சூழல்களால் தூண்டப்படும் செயற்கையான உணர்வு.

"தன்னைத் தான் காக்கின் சினம் காக்க காவாக்கால்
தன்னையே கொல்லும் சினம்"
என்று தெய்வப் புலவர் அனாயாசமாய்ச் சொல்லிச் சென்று விட்டார்.ரொம்ப பள்ளிக் கட்டுரை எழுதி விட்டேன்.வரவரக் கோபத்தை சினிமாவில் பார்த்தல் கூடப் பிடிப்பதில்லை.யாரிடமாவது அரை நோட் சுருதி ஏற்றிப் பேசினால் எனக்குள் வலி வருகிறது.கோபத்தைக் காட்டுபவர்களிடம் இருந்து மனம் பயந்து விலகிப் போகிறது.பாவம் என்னத்தை சாதிக்க இந்த வன்மம் வளர்க்கிறார்கள் என நினைக்கிறேன்.இன்று ஏப்ரல் முதல் தினம். அமைதியான பொழுதுகளே விடியட்டும்.மிக அமைதியான இரவுகள் நம்மைத் தாலாட்டட்டும்.கொடுப்பவரையும் வாங்கிக் கொள்பவரையும் ஒரே போல் தாக்கும் கோபம் நம்மை விட்டு ஓடட்டும்.மனிதன் மட்டும்தான் கோபத்திற்கு ஆட்படும் உயிரினம்.விலங்குகள் survival க்காக ஒன்றை ஒன்று அடிக்கும்.கோபத்தினால் அல்ல.கோபம் மனுஷனின் சொத்து.நாம் கோபப் படுபவரைப் பார்த்து மிருகம் போல் கோபம் கொள்ளாதே என்கிறோம்.அது நகைப்பிற்குரிய வாக்கியம்.விலங்கு மனிதன் போல் கோபம் கொள்வதில்லை.நாம் அவற்றிடம் இருந்து கற்க வேண்டியவை எவ்வளவோ.சண்டை போட்டுக் கொள்ளும் விலங்குகளைப் பார்த்தால் மனிதர்கள் போல் இவையும் சண்டை போட்டுக் கொள்ள வேண்டுமா என்று உங்களுக்கும் தோன்றுமா?அப்படியானால் நீங்களும் நானும் ஒரே wavelength .உடலுக்குத் தருவதை விட மனதுக்குத் தரும் துன்பமே வன்முறை.அதை நம் தவிர ,ஆறறிவு பெற்ற நம் தவிர ஐந்தறிவு கொண்ட வேறோர் உயிரினம் செய்ய முடியாதே?பகுத்து அறிவதற்கென அருளப் பட்ட ஆறாவது அறிவை கண்டிப்பாக நல்ல முறையில் பயன்படுத்த வேண்டும்.கோபம் அழிந்தால்தான் நாம் அதைப் பயன்படுத்தினதாகப் பொருள்.மறுபடி சந்திப்போமா?Let this be a great month!

ரஞ்ஜனி த்யாகு


MOTHER PROTECTS
 இன்று அகில உலக மகளிர் தினம்.இப்போது எல்லாவற்றிற்கும் ஒரு நாளை ஒதுக்குகிறார்கள்.ஆனால் வாழ்க்கை முழுதும் கொண்டாடப் பட வேண்டிய பெண்களுக்கு ஒரு தினம் ஒதுக்குவது போதாது.நாம் கொண்டாடப் படத் தகுதி உடையவர்கள் என்ற எண்ணம் முதலில் நமக்கு வேண்டும்.மகாகவி பாரதியாரை படிப்பது நம்மில் புது ரத்தம் ஓட  வைக்கும்.
ஆணும் பெண்ணும் நிகரெனக் கொள்வதால் அறிவிலோங்கி இவ்வையகம் தழைக்குமாம்.நிமிர்ந்த நன்னடை, நேர் கொண்ட பார்வை,நிலத்தில் யார்க்கும் அஞ்சாத நெறிகள்,திமிர்ந்த ஞானச் செருக்கு இவை பெற்றுத் திகழ வேண்டும் பெண்கள் என்கிறார்.பெண்மை வாழ்க பெண்மை வெல்க என்று கூத்தாடி பெண்ணைப் போற்றின ஆண் கவி அவர்.பாரதியார் பற்றிப் பேசத் தொடங்கினால் ,நேரம் போதாது.ஏட்டையும் பெண்கள் தொடுவது தீமை என்றெண்ணி இருந்தவர் மாய்ந்து விட்டார்.வீட்டுக்குள்ளே பெண்ணைப் பூட்டி வைப்போம் என்ற விந்தை மனிதர் தலை கவிழ்ந்தார் என்ற அவர் இப்படி உங்கள் அனைவரையும் சேர்த்துப் பார்த்தால் --பார்த்தால் என்ற பேச்சே இல்லை.அவருடைய தீர்க்க தரிசனம் அது.என்றோ அவர் மனக் கண்ணில் கண்டவை இன்று நடந்து கொண்டிருக்கிறது.

முதலில் இந்த நாளை International working women s day என்றுதான் அறிவித்தார்கள்.work பண்ணாத பெண் என்று யாரும் இல்லை என்றோ என்னமோ working என்ற பதம் எடுக்கப் பட்டு விட்டது.100 வருடங்களுக்கும் மேலாக கொண்டாடப் பட்டு வருகிறது.ஒவ்வொரு நாட்டு கலாசாரத்தை ஒட்டி celebrations அமைகின்றன.சமூகத்தில்,அரசியலில்மருத்துவத் துறையில் கல்வித் துறையில் என்று சாதனை புரிந்த பெண்களுக்கு விருதுகள் கொடுத்து மகிழ்ச்சியைக்  கொண்டாடும் நாடுகள் உண்டு.ஆனால் யார்தான் சாதனைப் பெண் இல்லை?நீங்களும் நானும் சாதனைப் பெண்கள்தான்.எந்த வேலையும் குறைந்தது இல்லை.Dignity of labour என்று கூறலாம்.உண்மையில் உணவகங்களில் சாப்பிட்ட தட்டை எடுக்கும் வேலை செய்யும் துப்புரவாக எளிமையாக உடை அணிந்த பெண்களை நான் மிகவும் மதிக்கிறேன்.சில வருடங்கள் முன்னால் பெண்கள் இது போன்ற பொது இடங்களில் வேலை செய்வது taboo வாக இருந்தது.அதையெல்லாம் தூக்கிப் போட்ட பெண்களுக்கும் பெற்றோருக்கும் salute .வீடுகளிலும் அநேகமாக பல வீடுகளில் பெண்கள்தானே சமையல் department .அதை வேலையாக சம்பளம் வாங்கிக் கொண்டு செய்தால் என்ன தப்பு?

நடுவில் ஒரு கதை சொல்லவா?எல்லாம் கேட்ட கதைதான்.ஏற்கெனவே தொலைக் காட்சியில் கேட்டவர்கள் பொறுத்துக் கொள்ளுங்கள்.ஒரு முறை ஒரு நாட்டின் அதிபர் தன்  மனைவியுடன் காரில் சென்று கொண்டிருந்த பொழுது ஒரு பெட்ட்ரோல் பங்கில் பெட்ரோல் போட காரை நிறுத்த வேண்டி வந்தது.அந்த பெட்ரோல் பங்கில் வேலை பார்த்துக் கொண்டிருந்தவர் நம் அதிபரின் மனைவியின் கல்லூரித் தோழன்.அதிபர் மனைவியைப் பார்த்துக் கேட்டாராம்.பார்த்தாயா என்னைக் கல்யாணம் பண்ணாமல் ஒரு வேளை அவனைப் பண்ணிக் கொண்டிருந்தாயானால் என்ன ஆகி இருக்கும்.

மனைவி அமைதியாக பதில் கூறினாராம்.எனக்கு ஒன்றும் ஆகி இருக்காது.இதே போல் காரில் அவன் பக்கத்தில் உட்கார்ந்து போய்க் கொண்டு இருந்திருப்பேன்.அனால் நீங்கள் இந்த பெட்ரோல்   பங்கில் வேலை செய்து கொண்டு இருந்திருப்பீர்கள் என்று.இது விளையாட்டிற்காக சொல்லப் பட்ட கதையாக இருக்கலாம். ஆனால் அந்த பதிலில் என்ன தன்னம்பிக்கை பார்த்தீர்களா?பொழுது போக்காக செய்யும் சில செயல்கள் நம்மில் சிலசமயம் ஒரு தாக்கம் ஏற்படுத்தும்.How old are you மலையாளத்திரைப் படம் --எனக்கு மிகவும் பிடித்தது. 36 வயதினிலே அதன் தமிழ் version நீங்கள் பார்த்தீர்களா?கனவு காணுங்கள் என திரு அப்துல் கலாம் சொன்னது எல்லோருக்கும் தான்.பெண்கள் இதற்கு மேல் கனவு காணக் கூடாது என யார் சொல்ல முடியும்.காற்று போல இருப்போம்.வேலி நாமே போட்டுக் கொள்ளலாம்.வேறு யாரும் போடத் தேவை இல்லை.முக்கால்வாசிப் பெண்கள் atleast திருமணமான பெண்கள் அடையாளம் தொலைத்து விடுகிறார்கள்.விரும்பி கட்டுப் படுபவர்களை விட்டு விடுவோம்.



நான் பெரிய பெண்ணுரிமைக் கருத்துகள் கொண்டவள் அல்ல.பெண்களுக்கு பெண்மைக்கு ஒரு பேதைமை உண்டு.ஆனால் சமமாக கம்பீரமும் உண்டு.மிகத் திறமையான பெண்கள் கூட மன உளைச்சலுக்கு ஆளாகும் தருணங்கள் உண்டு.அதனால்தான் பெண்புத்தி பின்புத்தி என்றெல்லாம் கேலி பேசுகிறார்கள்.ஆண்களை விட உயர்வு என்று நிரூபிப்பதல்ல பெண் உரிமை.உண்மையாய் ஆத்மார்த்தமாய் பெண்விடுதலை பற்றிப் பேசுவோர் ஆண்களைத் தாழ்வாக நினைப்பதும் இல்லை.யாரும் இருக்கும் இடத்தில் இருந்தால் எல்லாம் சவுக்கியம் என்று கண்ணதாசன் கூறவில்லையா?போட்டி இல்லை இது.முடிந்த வரை சுயத்தை தொலைக்காமல் இருப்போம்.தீதும் நன்றும் பிறர் தர வாரா.நம் செயல்களால் நம் எதிர்காலத்தை நாமே முடிவு செய்கிறோம்.Wabco வில் workபண்ணுபவர்களுக்கு perfection பற்றி யாரும் பாடம் எடுக்க வேண்டாம்.ஆனால் தினமும் ஒரு அரை மணியாவது six sigma lecture எல்லாம் நான் கேட்கிறேனே!அதனால் இந்தப் பகிர்வுகள்.வாழும் ஒவ்வொரு கணமும் perfect ஆக வாழ வேண்டியதே.உடனே சீரியஸ் ஆக எப்போது பார்த்தாலும் இருக்கணும் என்பதல்ல பொருள்.Enjoy life .ஆனால் எது enjoyment என்பதில் கவனம் தேவை.சிலர் எனக்கு மட்டும் அப்போதே இது போன்ற சூழ்நிலைகள் அமைந்திருந்தால் அப்படி பண்ணிருப்பேன்.இப்படி பண்ணிருப்பேன்.I want to set the clock back என்றெல்லாம் கூறு வார்கள்.அது அறியாமையே.எந்த சூழ்நிலையில் இருந்தும் எந்த உயரமும் தொடலாம் என்பதற்கு நம் பிரதமரை விட என்ன உதாரணம் தேவை?



வெற்றி என்பது ஒவ்வொருவருக்கும் வேறு பொருள் தரும் ஒன்று.Largest online encyclopedia வான விக்கிபீடியா attainment of higher social status,achievement of a goal,opposite of failure என்று success ஐ define செய்கிறது.இந்தியாவில் மதிப்பெண்கள்ஐ ஐ டி ,மருத்தவக் கல்லூரி admission இதையெல்லாம் வெற்றி என்று சொல்லிக் கொண்டுள்ளார்கள்.இதெற்கெல்லாம் முன்னால் சொல்லித் தர வேண்டியது எப்படி எந்த சூழலையும் தனக்கு சாதகமாக்கிக் கொள்வது என்று.How to make a lemonade out of a spoilt lemon என்று டேல் கார்னகி கூறுகிறார்.Win 2.0 என்ற transformation program Wabco வில் பின்பற்றுவது பற்றி வீட்டில் sir சொல்லி கேட்கிறேன்.உங்களுக்கெல்லாம் என்னை விட அதிகமாக அது பற்றித் தெரியும்.உள்நாட்டுத் தரத்தில் இருந்து உலகத் தரத்திற்கு உயர்வது .உதாரணமாக அவர் கூறின விஷயங்களில் இருந்து ஒன்றை share பண்ணிக்கறேன்.Bar  code என்றால் என்ன என்று நமக்குத் தெரியும்.சூப்பர் மார்கெட்டிற்கு சாமான் வாங்கச் சென்றால் பில் போடுபவர் பொருளை barcode reader முன் காட்டுவார்.அதன் விலை கம்ப்யூட்டரில் வரும்.பல தடவை கவனித்து இருக்கிறேன்.பில் போடும் பையனோ பெண்ணோ பொருளை அப்படியும் இப்படியும் சில சமயம் தலைகீழாகவும் ஆட்டுவார்கள்.இதன் காரணம் என்ன என்றால் bar code ஐ இப்படித்தான் ஓட்ட வேண்டும் என்ற சட்டம் இந்தியாவில் இல்லை.வாப்கோ விற்கு உள்ளதோ global market .ஒரு முறை நீங்கள் வெளிநாட்டிற்கு அனுப்பின பொருளில் ஓட்டப் பட்ட barcode ஐ read பண்ண reader ஆல் முடியாது போனதாம்.காரணம் இன்க் சற்று மங்கி இருந்ததாம்.So ,that product was rejected it seems.உடனே action தான்.அதில் உங்களை யார் மிஞ்ச முடியும்?

வின் 2.0 நான்கு படிகள் கொண்டது என்று கூறுவார்.1.Talent 2.Behaviour 3.Product 4.Process .Let us quickly go through .1.Talent நாம் செய்யும் பணி  பற்றிய முழுமையான அறிவு.தெரியாததைத் தெரிந்து கொள்ளுதல்.உடையார் முன் இல்லார் போல் ஏக்கற்றும்  கற்றார் என்கிறார் வள்ளுவர்.இல்லாதவர்கள் இருப்பவர் முன் கையேந்துவது போல் என்பது பொருள்.அது போல் கேட்டுத் தெரிந்து கொள்ளுதல்.திறமையை வளர்த்துக் கொள்வது.2.Behaviour .Meeting commitments எனலாம்.சொல்லும் செயலும் ஒன்றாக இருத்தல்.சொன்னதை செய்து முடித்தல் 3.Product .தயாரிக்கும் பொருள்களின் தரம் எந்த வித compromise ம் செய்து கொள்ளாத அளவு முதன்மையான தரம் 4.Process .செயல் முறை முன்னேற்றம்.இதெல்லாம் நிறுவனங்களுக்கு மட்டும் இல்லை.வாழ்க்கைப் பாடங்களும் கூட.

சந்தா கோச்சர் -M D and C E O of ICICI BANK,Kiran mazumdhar shah-chairman and MD of Biocon Ltd,Preetha reddy-MD of Appollo hospitals,Vinitha bali-MD of Britania industries ltd,shika sharma-MD and ceo of Axis bank,indra nooyi pepsi,Mallika srinivasan-chairman and ceo of tafe, என்று கூகிள் ஓபன் செய்தால் வெற்றி பெற்ற பெண்கள் பட்டியல் நீள்கிறது.எல்லோரும் இந்த இடம் அடைய ,சிகரம் தொட எத்தனையோ சிரமங்களைக் கடந்து வந்திருப்பார்கள்.வாழ்க்கை எப்போதும் மலர்ப் படுக்கையாக இருந்து விடுவதில்லை.எதை விதைக்கிறோமோ அதையே அறுவடை செய்கிறோம்.நினைவு நல்லது வேண்டும் நெருங்கின பொருள் கை பட வேண்டும் என்கிறார் பாரதியார்.Depression அடையவே கூடாது. நம் தாங்கும் சக்திக்கேற்பவே நமக்கு வாழ்வில் பிரச்சினைகள் ஏற்படுகின்றன.போர்க் குணம் வேண்டும்.போர் என்றால் சண்டை இல்லை.அப்படிப் பார்த்தால் சின்ன சச்சரவுகளில் எல்லாம் தலையிடவே கூடாது.போர்க் களத்தில் வேண்டுமானால் எதிர்ப்பவனுக்கு வெற்றி.வாழ்க்கையில் விட்டுத் தருபவனுக்கே வெற்றி.போர் குணம் என்பது வெற்றி பெறுவதில் ஆர்வம்.அவரவர் மனதில் எது வெற்றி என்று நிர்ணயித்துக் கொள்ளுவோம்.யாருடனும் ஒப்பிட்டுக் கொள்ள வேண்டாம்.நாம் நேற்றை விட இன்று இன்னும் சிறப்பாக வாழ்ந்தால் அதுதான் வெற்றி.ஒரு சின்ன personal story சொல்லி முடிக்கட்டுமா?


MOTHER PROTECTS
மனது அல்லது இதயம் ஆயிரம் வாசல் கொண்டது. நிமிடத்திற்கு ஆயிரம் எண்ண அலைகள் உற்பத்தி செய்யும் வல்லமை கொண்டது.பெரிய யானையைக் கட்டுப் படுத்தும் சின்னப் பாகன் போல கண்ணுக்குத் தெரியாமல் இருந்து கொண்டு நம்மை ஆட்டிப் படைக்கும் சக்தி பெற்றது.இதயம் கூட எனக்கு சொந்தம் இல்லை என்ற வாழ்வு வலி நிறைந்தது.அதை கட்டுக்குள் வைப்பது ஒரு அப்யாசம்.யக்ஞம்.ஆயிரம் வாசலையும் திறந்து வைத்து விட்டு அவதிப் படக் கூடாது.வாசல் திறப்பது நம் இஷ்டம் வசதி.உள் இருந்து பூட்டப் பட்ட கதவு போல.வெளி ஆட்கள் கதவு தட்டி விட்டு நிற்கலாம்.உத்தரவு எதிர் பார்த்து. இஷ்டப்படி திறந்து கொண்டு உள்ளே வரலாகாது.ஆள்களுக்கும் எண்ணங்களுக்கும் பொது விதிதான்.எல்லாம் உள்ளே வரும் போது குழப்பம் தான். பலர் பல பொருள் புழங்கும் இடம் சந்தை.சந்தை கடை என்றால் குழப்பம். கூட்டத்தில் கூட வந்தவர் காணாமல் போவது போல் குட்டையாகக் குழம்பிய எண்ணக்குவியலில் மனம் காணாது போகும்.



நடுவில் வேறு அலுவல்கள் குறுக்கிடும் போது எழுத்துக்கள் வேறு வடிவம் கொண்டு விடுகின்றன.தினப்படி ஏற்படும் நிகழ்வுகள் கூடப் பல சமயம் நாளின் பெரும்பகுதியை விழுங்கி விடுகின்றது.பின்னால் வருத்தம் ஏற்படுகிறது.மனக் குதிரை ஓட்டம் எடுக்கப் பார்க்கும் தருணம் நில் என்றால் நிற்க வைக்க என்ன செய்ய வேண்டும்.சும்மா இருந்தாலே போதும் என எண்ணுகிறேன்.கோவிலுக்குள் கால் கழுவாது நுழைவோமா?மனக் கோவிலுக்குள் செல்லவும் அதே ரூல்தான்.மனத்தின் சக்தி அதிகமாக ஆக நம்மை நாம் ஏமாற்றிக் கொள்வதும் நிகழவே செய்கிறது.பல நேரம் நம் தவறுகள் நமக்குத் தெரியும்.ஆனால் அத்தவறுகளை ஞாயப் படுத்த ஒரு favourable explanation குதித்து முன்னால்  வரும். அப்போது கவனம் அவசியமாகிறது.Physical mind எதையும் கணிக்கும் சக்தி அற்றது.ஆனால் அப்படி கணிப்பதையேதான் தன்  வேலையாகக் கொண்டுள்ளது.அறியாமையில் செயலாற்றிக் கொண்டிருக்கும் அதன் குரலைக் கேட்கத் தொடங்கினால் ஆயிரம் சந்தேகம் வரும்.If we quieten the galloping mind we will see results.Sri Aurobindo Mother says,mental plasticity is indispensable for true knowledge.



காலம் காலமாக சரி என்று சொல்லப் பட்ட சொல்லித் தரப் பட்ட எண்ணங்களுடனே வாழ வேண்டுமா என்ன!We must know and act.அப்படியா செய்கிறோம்?We simply act and try to know after that.Calm mind வேறு.Silent mind வேறு.மனதை calm ஆக்க ஓரளவு இயலும்.சாதா activities ஐ நிறுத்தினால் போதும்.ஆனால் வெளியில் இருந்து வரும் ஏதோ ஒன்று அந்த அமைதியைக் கலைக்கிறது.நம் மன ஓட்டங்களையும் நிறுத்தி வேறு மனங்களில் இருந்து வரும் influences ஐயும் நிறுத்துவது சுலபம் இல்லை.ஆனால் செய்ய முடியும் தருணம் புரிதல் வருகிறது.சூழ்நிலைகள் என எடுத்துக் கொண்டால் எந்த மனமுரண்பாட்டுக்கும் அவை பொறுப்பில்லை.ஏதோ ஒரு சக்தி நம் மீது act பண்ணுகிறது.அதற்கு நாம் react மட்டுமே செய்கிறோம்.உண்மையா இல்லையா?நம் இயல்புப் படிreaction அமைகிறது.வீட்டை மாற்றினால் நாம் மாறிவிடுவோமா ?இல்லை.நாம் மாறினால் இடத்தை மாற்றத் தேவையே இல்லை.மயங்கினால்தான் அது மனித இதயம்.எந்த மயக்கமும் இல்லை என்று நம்ப இயலாது.ஆனால் நம் மனசுக்கு நாம்தான் Boss .Difficulties come because there are possibilities in us.வெற்றி இலக்கிற்கு முந்தின மணித் துளிகள்தான் மிகக் கஷ்டமானவை.எண்ணங்களை வெற்றி கொள்வதும் இதே போலத்தான்.வெள்ளத்தனையது மலர்நீட்டம்.நம் உள்ளத்தனையது உயர்வு.அவசரமாக செயல்படவோ பேசவோ செய்யாமல் ஒரு வெளி ஆள் போல நம்மை நோக்கினால் எங்கு தவறு எனத் தெரியும்.நிஜப் போர்க் களத்தில் எதிர்ப்பவன் வெற்றி அடைகிறான்.வாழ்க்கையில் சண்டைகளில் பின்வாங்குபவனுக்கல்லவா  வெற்றி!மனம் குரங்காவதும் கோவிலாவதும் நம் கையில்தான்.
ரஞ்ஜனி த்யாகு

MOTHER PROTECTS
மனது அல்லது இதயம் ஆயிரம் வாசல் கொண்டது. நிமிடத்திற்கு ஆயிரம் எண்ண அலைகள் உற்பத்தி செய்யும் வல்லமை கொண்டது.பெரிய யானையைக் கட்டுப் படுத்தும் சின்னப் பாகன் போல கண்ணுக்குத் தெரியாமல் இருந்து கொண்டு நம்மை ஆட்டிப் படைக்கும் சக்தி பெற்றது.இதயம் கூட எனக்கு சொந்தம் இல்லை என்ற வாழ்வு வலி நிறைந்தது.அதை கட்டுக்குள் வைப்பது ஒரு அப்யாசம்.யக்ஞம்.ஆயிரம் வாசலையும் திறந்து வைத்து விட்டு அவதிப் படக் கூடாது.வாசல் திறப்பது நம் இஷ்டம் வசதி.உள் இருந்து பூட்டப் பட்ட கதவு போல.வெளி ஆட்கள் கதவு தட்டி விட்டு நிற்கலாம்.உத்தரவு எதிர் பார்த்து. இஷ்டப்படி திறந்து கொண்டு உள்ளே வரலாகாது.ஆள்களுக்கும் எண்ணங்களுக்கும் பொது விதிதான்.எல்லாம் உள்ளே வரும் போது குழப்பம் தான். பலர் பல பொருள் புழங்கும் இடம் சந்தை.சந்தை கடை என்றால் குழப்பம். கூட்டத்தில் கூட வந்தவர் காணாமல் போவது போல் குட்டையாகக் குழம்பிய எண்ணக்குவியலில் மனம் காணாது போகும்.

நடுவில் வேறு அலுவல்கள் குறுக்கிடும் போது எழுத்துக்கள் வேறு வடிவம் கொண்டு விடுகின்றன.தினப்படி ஏற்படும் நிகழ்வுகள் கூடப் பல சமயம் நாளின் பெரும்பகுதியை விழுங்கி விடுகின்றது.பின்னால் வருத்தம் ஏற்படுகிறது.மனக் குதிரை ஓட்டம் எடுக்கப் பார்க்கும் தருணம் நில் என்றால் நிற்க வைக்க என்ன செய்ய வேண்டும்.சும்மா இருந்தாலே போதும் என எண்ணுகிறேன்.கோவிலுக்குள் கால் கழுவாது நுழைவோமா?மனக் கோவிலுக்குள் செல்லவும் அதே ரூல்தான்.மனத்தின் சக்தி அதிகமாக ஆக நம்மை நாம் ஏமாற்றிக் கொள்வதும் நிகழவே செய்கிறது.பல நேரம் நம் தவறுகள் நமக்குத் தெரியும்.ஆனால் அத்தவறுகளை ஞாயப் படுத்த ஒரு favourable explanation குதித்து முன்னால்  வரும். அப்போது கவனம் அவசியமாகிறது.Physical mind எதையும் கணிக்கும் சக்தி அற்றது.ஆனால் அப்படி கணிப்பதையேதான் தன்  வேலையாகக் கொண்டுள்ளது.அறியாமையில் செயலாற்றிக் கொண்டிருக்கும் அதன் குரலைக் கேட்கத் தொடங்கினால் ஆயிரம் சந்தேகம் வரும்.If we quieten the galloping mind we will see results.Sri Aurobindo Mother says,mental plasticity is indispensable for true knowledge.

காலம் காலமாக சரி என்று சொல்லப் பட்ட சொல்லித் தரப் பட்ட எண்ணங்களுடனே வாழ வேண்டுமா என்ன!We must know and act.அப்படியா செய்கிறோம்?We simply act and try to know after that.Calm mind வேறு.Silent mind வேறு.மனதை calm ஆக்க ஓரளவு இயலும்.சாதா activities ஐ நிறுத்தினால் போதும்.ஆனால் வெளியில் இருந்து வரும் ஏதோ ஒன்று அந்த அமைதியைக் கலைக்கிறது.நம் மன ஓட்டங்களையும் நிறுத்தி வேறு மனங்களில் இருந்து வரும் influences ஐயும் நிறுத்துவது சுலபம் இல்லை.ஆனால் செய்ய முடியும் தருணம் புரிதல் வருகிறது.சூழ்நிலைகள் என எடுத்துக் கொண்டால் எந்த மனமுரண்பாட்டுக்கும் அவை பொறுப்பில்லை.ஏதோ ஒரு சக்தி நம் மீது act பண்ணுகிறது.அதற்கு நாம் react மட்டுமே செய்கிறோம்.உண்மையா இல்லையா?நம் இயல்புப் படிreaction அமைகிறது.வீட்டை மாற்றினால் நாம் மாறிவிடுவோமா ?இல்லை.நாம் மாறினால் இடத்தை மாற்றத் தேவையே இல்லை.மயங்கினால்தான் அது மனித இதயம்.எந்த மயக்கமும் இல்லை என்று நம்ப இயலாது.ஆனால் நம் மனசுக்கு நாம்தான் Boss .Difficulties come because there are possibilities in us.வெற்றி இலக்கிற்கு முந்தின மணித் துளிகள்தான் மிகக் கஷ்டமானவை.எண்ணங்களை வெற்றி கொள்வதும் இதே போலத்தான்.வெள்ளத்தனையது மலர்நீட்டம்.நம் உள்ளத்தனையது உயர்வு.அவசரமாக செயல்படவோ பேசவோ செய்யாமல் ஒரு வெளி ஆள் போல நம்மை நோக்கினால் எங்கு தவறு எனத் தெரியும்.நிஜப் போர்க் களத்தில் எதிர்ப்பவன் வெற்றி அடைகிறான்.வாழ்க்கையில் சண்டைகளில் பின்வாங்குபவனுக்கல்லவா  வெற்றி!மனம் குரங்காவதும் கோவிலாவதும் நம் கையில்தான்.
ரஞ்ஜனி த்யாகு

MOTHER PROTECTS
நம் முதலமைச்சர் கட்டளைப் படி நடந்து வரும் யானைகளின் புத்துணர்வு முகாம் பற்றி தொலைக் காட்சியில் பார்க்கும் போதும் செய்தித் தாள்களில் வாசிக்கும் போதும் எனக்கு அந்த யானையே நான்தான் என்பது போல் மிக சந்தோஷமாக இருக்கும். உடனே நான் பெரிய மிருக நல ஆர்வலர் என்றெல்லாம் எண்ணிக் கொள்ளாதீர்கள். தெருவில் நாய்களைப் பார்த்தால் கூட நடந்து வருபவர் பின்னால் ஒளிந்து கொள்ளும் ஒரு ஜந்துதான் நான். Blue cross ஐச் சேர்ந்த யாராவது என்னை அப்போது பார்த்தால் சற்று எரிச்சல் கூட அடையக் கூடும். தெரு நாய்கள் என்றில்லை. வளர்ப்புப் பிராணிகள் வைத்திருக்கும் வீடுகளுக்குச் செல்வதை ஏதேனும் காரணம் சொல்லித் தவிர்த்து விடுவதே வழக்கம். மற்ற பறவைகள் பிராணிகள் என்றாலும் இதே கதைதான்.  அவை என்னைக் கண்டு அஞ்சும். நான் அவற்றைக் கண்டு அஞ்சுவேன். ஆனால் தூர இருந்து ரசிப்பேன். அவை துன்பப் பட்டால் தாங்காது. தொட்டியில் உள்ள மீன்கள், கூண்டுக் கிளிகள், சர்கஸ் விலங்குகள், வண்டி இழுக்கும் மாடுகள், காசு வாங்கும் அவ்வளவு கம்பீரமான யானை இவை எல்லாம் எந்த அவசரத்தில் பார்க்க நேர்ந்தாலும் என் மனம் தொடத் தவறியதில்லை. அதனால்தான் ஒரு டூர் அடித்து உற்சாகமாகத் திரும்பும் இந்தப் புத்துணர்வு முகாம் யானைகள் என்னை அவ்வளவு சந்தோஷமாக்கும். ஐந்தறிவு கொண்ட விலங்குகளுக்கே மாற்றங்கள் புத்துணர்வு ஊட்டுமானால் ஆறறிவு கொண்ட மனிதர்களுக்கு அத்தகைய மாற்றங்கள் எவ்வளவு தேவை என்ற நினைவே இந்தப் பயணக் கட்டுரையின் விதை! எல்லோரும் நீண்ட பயணங்கள் மேற் கொண்டு அனுபவங்கள் பகிர்கிறார்கள் .நான் சென்னையில் இருந்து இதோ இங்கிருக்கும் கரூருக்கு இரண்டே நாள்கள் போய் வந்தேன். ஆனால் எத்துணை சிறிய பயணமானாலும் அது ஒரு படிப்பினையே.

கரூர் என் பிறந்த ஊர். உலகின் எந்தக் கோடிக்குச் சென்றாலும் மண்ணின் வாசம் மறக்க இயலாது. நாம் சிறிய உருவுடன் பெற்றோர் கை பிடித்து நடந்த சாலைகளில் மறுபடி நடந்தது மனம் வருடியது. நம் சிறு கால்களால் அப்போது நடந்ததாலோ அல்லது அதை விட மிகப் பெரிய நகருக்கு வந்து விட்டதாலோ அப்போது நீளமாகத் தெரிந்த வீதிகள் எல்லாம் இந்த தூரத்தைக் கடக்கவா அப்போது அவ்வளவு சிரமப் பட்டோம் என்று தோன்ற வைத்தன. எதிரே பார்க்கும் தோல் சுருங்கின முகங்களில் நம் பெற்றோரைத் தெரிந்தவர் யாரேனும் இருக்கிறார்களா என்று தேடத் தோன்றியது. சிவன் கோவிலில் கருவூரார் சந்நிதியில் என் பள்ளித் தோழன், தன் அப்பாவின் பின்னால் நின்று கொண்டு சற்றே வெட்கத்துடன் எல்லோருக்கும் விபூதி கொடுத்த குட்டிப் பையன் இப்போது பெரியவனாகி அவன் அப்பா செய்த வேலையைச் செய்து கொண்டு தீபாராதனைத் தட்டை நீட்டி விட்டு முகத்தில் அதிசயம் கலந்த சிநேக பாவம் காட்டிய போது "ஓ நம்மை அடையாளம் கண்டு கொள்ள கடவுள் தவிர சிலர் இன்னும் இந்த ஊரில் உள்ளார்கள்" என்று மன ஓட்டம் சென்றது. இளம் அம்மாக்களின் இடுப்பிலும் அப்பாக்களின் தோளிலும் சவாரி மேற்கொண்டு சென்று கொண்டிருந்த குழந்தைகளிடம் போய் அதுகளுக்குப் புரியாவிட்டாலும் "உனக்கும் எனக்கும் ஒரு சொந்தம் உண்டு. நம் இருவரின் இளமைப் பருவமும் இந்த மண்ணில். நீயும் என் போல் ஐம்பது வயது தாண்டி இது போல் இங்கு வருவாயா? உன் சொந்தம் என்று கூற இங்கு யாரும் இல்லாவிட்டாலும் இந்த மண் என் சொந்தம் என்று சொல்லிக் கொண்டு வருவாயா ? இந்தக் கருவூரின் காவல் தெய்வம் மாரியம்மனும், ஆனிலையப்பனும், தான்தோன்றிப் பெருமானும் இடம் விட்டு நகராது ஊரைக் கட்டிக் காத்துக் கொண்டுள்ள போது, அவர்கள் தரிசனம் காண்பது தவிர வேறு காரணம் தேவை இல்லை இந்த மண்ணில் கால் பதிக்க என்று என் போலவே எண்ணிக் கொள்வாயா? "என்று அந்தக் குழந்தைகளின் கன்னம் தொட்டுக் கேட்கத் தோன்றியது.

படித்த பள்ளி, வேலை பார்த்த கல்லூரி, திரைஅரங்குகள்  இன்னும் அத்தனை இடங்களும் நேற்றுதான் வந்த இடத்திற்கு மறுமுறை வந்தார் போல் இருந்தது. ஆனால் எங்கள் தாத்தா கட்டி பல தலைமுறைகள் வாழ்ந்த எங்கள் வீடு எது என்றே கண்டுகொள்ள முடியாமல் அந்தத் தெருவில் நின்று கொண்டு திருதிருவென விழித்த தருணம் மட்டும் மிக வருத்தமாகவும் இருந்தது. சட் என மனம் சமநிலை அடைந்தது. அடிக் கரும்பின் தித்திப்பு போல மனச் சுரங்கத்தில் நினைவுகள் இனிக்கலாம். அதை மேலே கொண்டு வந்து அசை போடலாம். ஆனால் யானைகளின் முகாம் போல அந்த எண்ணங்கள் புத்துணர்ச்சிதான் ஊட்ட வேண்டும். முகாமிலேயே யானைகள் தங்கலாமா?ஒரு வழியாய் எங்கள் வீட்டைக் கண்டுபிடித்து அதை வாங்கி அங்கே வசிப்பவர்களிடம் அனுமதி பெற்று உள்ளே சென்றவுடன் மனம் இன்னும் உள்ளேதான் சென்றது. அந்த இடத்திற்கு அந்நியமாகத்தான் உணர்ந்தேன். ஒரு நிமிடம் கண் மூடி இந்த வீடு தன்னில் இருந்தவர்களை வைத்திருந்தார் போல இப்போது இருப்பவர்களையும் இனி இருக்கப் போகிறவர்களையும் நல்லபடி வைக்கட்டும் என வேண்டி வெளியே வந்து விட்டேன்.

இனி சில முக்கிய செய்திகள். மடிக் கணினியை மறந்து, கைபேசியை மறந்து நிம்மதியாக இருந்த கணவர், நகரப் பரபரப்பில் இருந்து மாறுபட்ட சூழலை ரசித்த குழந்தைகள், நாம் சமையல் அறைக்கு சென்றால்தான் சாப்பிட முடியும் என்றில்லாது இரண்டு நாள் உட்கார்ந்த இடத்தில் சாப்பிட்டுக் கொண்டு என் மனதிற்குப் பிடித்ததை செய்த நான் எல்லோருக்கும் இந்தப் பயணம் ஒரு மகிழ்ச்சி தந்தது. பர்ஸ் சம்மதிப்பதைப் பொறுத்து அவ்வப்போது சில பயணங்கள் மேற்கொள்வது நம்மைக் கண்டிப்பாக உற்சாகமூட்டும். வீட்டில் நாம் எது பேசினாலும் இரண்டு காது இருப்பதே ஒன்றில் வாங்கி மற்றதில் விட என்பது போல் நடந்து கொள்ளும் கணவர்கள் கொஞ்ச நேரமாவது நாம் பேசுவதைக் கேட்க ஒரு சந்தர்ப்பம் அமையும். அடுத்த புத்துணர்வு முகாம் எப்போது என யானைகள் எதிர்நோக்குமோ என்னவோ நான் எதிர்நோக்குகிறேன்!

ரஞ்ஜனி த்யாகு



MOTHER PROTECTS 

சினேகிதி மார்ச் 2016 இதழில் வெளிவந்துள்ள கட்டுரை 
அழ.வள்ளியப்பாவின் பாட்டு ஒன்று நினைவலைகளில் இன்று.

"அன்றொரு நாள் ஆடுகையில் நான் இழந்த பந்து
பின்னொரு நாள் தேடுகையில் மீண்டு வந்ததுண்டு
அன்றொரு நாள் பாடுகையில் அடி மறந்த பாட்டு
பின்னொரு நாள் பாடுகையில் நினைவில் வந்ததுண்டு
அன்றொரு நாள் போட்டியிலே நான் இழந்த நண்பன்
பின்னொரு நாள் சேர்ந்திடவே திரும்பி வந்த துண்டு
அன்றொரு நாள் சோம்பலிலே நான் இழந்த காலம்
என்னருமை வாழ்வினிலே இன்னொரு நாள் வருமோ "

எவ்வளவு எளிமை பாருங்களேன் கருத்திலும் வார்த்தைகளிலும்.நாம் நடந்து வந்த,கடந்து வந்த அடிச்சுவடுகளைத் திரும்பிப் பார்க்கும் வழக்கம் யாருக்கில்லை?நாம் பிறப்பதற்கு முன்னால் எத்தனை காலம் கடந்திருந்திருக்கிறது!நமக்குப் பின்னால் இன்னும் எத்தனை காலம் கடக்கப் போகிறது!அப்படி என்றால் அந்தக் குறுகிய நாட்களுக்கு ஒரு விருந்தாளி போல் உலகைப் பார்க்க வரும் நாம் எந்த அளவு நம்மை முக்கியமாக நினைத்துக் கொள்ளலாம்?ஒரு ஊரில் விருந்தாளியாகப் போய் தங்குகிறவருக்கு அந்த இடத்தில் என்னென்ன செய்ய வேண்டுமோ எப்படித் திட்டமிட்டு அதைச் செய்வோம்?அது போலத்தானே நம் வாழ்க்கைப் பயணமும் அதில் நாம் செலவழிக்கும் ஒவ்வொரு மணித் துளியும்?திரும்பக் கிடைக்காத விஷயங்கள் அதிக முக்கியத்துவம் பெற்றுத்தான் விடுகின்றன.அவ்வாறு திரும்பிப்  பெற முடியாத நீண்ட பட்டியலில் தலையானதே காலம்.அதே போல் வரும் விருந்தினர் ஒரு நாள் கிளம்ப வேண்டும்.அங்கு இருக்கும் வரை எல்லாம் அனுபவிக்கலாம்.ஆனால் வரையறைகள் உண்டு.நல்ல விருந்தினருக்கு நல்ல treatment கிடைக்கும். மோசமான விருந்தாளி போல் நாம் நடப்பின் உலகம்   அதையே திருப்பித் தரும்.இதில் என்ன புதிய செய்தி என்று தோன்ற வாய்ப்புண்டு.புதிது என எதுவுமே இல்லைதான்.நாம் கேட்கும்,படிக்கும்,சிந்திக்கும் கருத்துக்களின் மற்றொரு வடிவமே எழுத்து.நான் நிஜமாகவே அனைவருக்கும் ஒரு தோழியே.இவை கருத்துப் பரிமாற்றங்கள் மட்டுமே.பரிமாற்றங்கள் மேடையில் மட்டுமல்ல.மெயிலிலும் நிகழலாமே? சரி கடிகார முள் வேகவேகமாய் நகர்கிறது.காலம் பற்றித்தானே பேசத் தொடங்கினோம்.குரங்கு போல் தாவுவது என் weakness ?

வையத்துள் வாழ்வாங்கு வாழ்தல் பற்றி தெய்வப் புலவர் திருவள்ளுவர் கூறுகிறார்.I have heard many people saying that they want to set the clock back and relive some moments of their life in a better way.இது போல் நடக்க முடியாத விஷயங்களை நினைப்பதே நேர விரயம்.பேசுவது இன்னும் வீண்.எழுதிச் செல்லும் விதியின் கைகள் எழுதி எழுதி மேற் செல்லும் என சிந்துபைரவி படத்தில் ஒரு வசனம்.வரும்.உண்மையில் அப்படித்தான் எல்லாம் நடக்கிறது.தவறுகள் என்று எதுவும் இல்லை.இன்னும் சரியாக வாழ்ந்திருக்கலாமோ என்றால் அப்படி எண்ணம் வந்தால் தவறாக வாழ்ந்திருக்கிறோம்  (எல்லாம் குட்டி lapsesதான் .பெரிதாக எதுவும் இல்லை) என்ற குற்ற உணர்வுடன் வாழ்வதாகப் பொருள்.There are little incidents in life.The importance of these incidents lies in the extent to which they have served us to make a progress. It is perfectly ok ,even necessary to recognise our imperfections.But if the realisation doesn't give us a greater courage what is the use of simply brooding over the past?இன்று சரியாக செய்யாததை நாளை செய்து விடுவோம்.சரி செய்ய முடியாத எதுவும் பண்ணி விட்டாலும் குடி முழுகாது.மறுபடி அது போல் யோசிக்காமல் வினை ஆற்றாது இருப்போம்.தவறுகளை ஞாயப் படுத்துவதல்ல நோக்கம்.டூர் கூட்டிப் போகும் அப்பா இன்று இங்கே நாளை அங்கே என்று திட்டமிடுதல் போல் தெளிவாக சிந்தித்து வாழ முடிவது உயர்வுதான்.வாழ்க்கைப் பயணத்தில்.ஆனால் வயதும் அனுபவங்களும்தானே கற்றுத் தரும் ஆசானாக விளங்குகின்றன?இந்த para mistakes பற்றிப் பேசி விட்டோம்.

சம்பந்தம் இல்லாமல் இல்லை.எதற்கும் எந்த நல்ல செயலுக்கும் காலம் கடக்கவில்லை.ஒவ்வொரு நொடியும் நிகழ்காலத்தில் இருந்து ரசித்து அனுபவிக்க வேண்டிய ஒன்றே.அப்படி நினைத்தால்தான் சரியாய் வாழ்தல் சாத்தியம்.இன்னும் நாலு வருஷம் பொறுத்துப் புலம்பாது இருத்தல் சாத்தியம். நடந்து முடிந்த செயல்கள் என்னென்ன நன்மைகளைத் தந்துள்ளன என்ற நினைவே சரியானது.சும்மா impurities என்று ஒரு லிஸ்ட் நாமே போட்டு அதைப் பற்றி யோசிப்பது ,என் அத்தைக்கு மீசை இருந்திருந்தால் நான் அவளை சித்தப்பா என்று கூப்பிட்டிருப்பேனே என்பதெல்லாம் பண்ணி முட்டாள் தனமாய் நேரம் கடத்தக் கூடாது என்பதைத்தான் அழ.வள்ளியப்பா முதல் para வில் சொன்னார்.அதேதான் எதிர்காலத்திற்கும்."அர்ஜுனா பிறவிகள் பல கடந்து போயின.அவை அனைத்தையும் நான் அறிவேன்.நீ அறிய மாட்டாய் "என்கிறார் பகவான்.நம் limited vision எதை அறியும் சொல்லுங்கள்? காலத்தை இறக்கையுடன் கூடியதாக நான் உருவகப் படுத்திக் கொண்டுள்ளேன்.அது பறந்து கொண்டுதான் இருக்கும்.அதுவே இயற்கை.

இறைவனுக்கு அமைந்த பல விளக்கங்களுள் அவர் மகாகாலம் என்பது மிக முக்கியமானது.பகவத்கீதை பதினோராம் அத்தியாயமான விஸ்வ ரூப தரிசன யோகத்தில் முப்பத்திரண்டாவது ஸ்லோகத்தில் "நீ யார் " என்ற கேள்விக்கு "நான் வல்லமை வாய்ந்த காலம் "என பகவான் பதில் அளிக்கிறார்.ஸ்வாமி சித்பவானந்தா தன்  உரையில் கூறுகிறார்,"காலம் முன்னும் பின்னும் அகண்டாகாரத்தில் விரிந்தோடுகிறது.அது செயலனைத்தையும் தன்பால் அடக்கி வைத்துள்ளது." என்று.காலம் என்பது அழிவு.எதற்கும் நிற்காது.யாரையும் விட்டும் வைக்காது.இதோ கடந்த நிமிடத்தை இறந்தகாலம் என்று சொல்லி விடுகிறோமே.!அப்படியானால் எத்தனை கவனமாகக் கையாளப் பட வேண்டிய ஒன்று.சோம்பி நிற்க,சோர்ந்து நிற்க,நடந்ததற்கு வருந்த,நடக்கப் போகிறதா என்று மறைபொருளாக உள்ளதற்குக் கவலைப் பட செலவு பண்ணக் கூடாத ஒன்று.ஒவ்வொரு நொடியும் இறைவனுக்கு அர்ப்பணித்து செம்மையாய் மிக மகிழ்ச்சியாய்,கால வடிவினனான கடவுளுக்கு நன்றி செலுத்தி வாழ வேண்டியதே.மறுபடி சந்திக்கலாம்.

ரஞ்ஜனி த்யாகு


Mother protects
இந்த வருடத்தின் முதல் சந்திப்பு.எல்லோரும் இன்புற்று இருக்கவே அல்லாமல் யாமொன்றறியேன் பராபரமே. அது ஒரு மனசு.மேன்மை தவிர --பாருங்களேன் மென்மை என்று டைப் செய்தேன் அது மேன்மை என்று டைப் ஆகி விட்டது.இரண்டும்தான் சரி.மென் மனசுக் காரர்கள்.மென்மை weakness அல்ல.வைரம் போன்ற உறுதியான உள்ளங்களே மென்மையையும் வெளிப் படுத்துகின்றன.சிவபெருமான் மேல் காதலாகிக் கசிந்துருகின அடியார்கள் மற்றவற்றின் மேல் பற்றை விட எத்துணை  உறுதி வேண்டும் ! அதன் பின் காதல் பிறக்கிறது.அது கசிந்து உருகச் செய்கிறது.அதுதான் சொன்னேன் மென்மைக்கு உறுதி உண்டு என்று. மென்மையான உள்ளங்களால்தான் எல்லோரும் இன்பம் கொள்வதை அவ்வாறு நோக்க இயலும்.சரணாகதி என்று தலைப்பிட்டு விட்டு இது என்ன முன்னுரை என்றுள்ளதா?மேலே செல்லுங்கள் ப்ளீஸ் .


ஐஸ்க்ரீம் சாப்பிட்டால் தொண்டை கட்டும்.கீழே விழுந்தால் அடி படும்.நெருப்பைத் தொட்டால் சுடும்.அடித்தால் திருப்பி அடி விழும்.பந்து சுவற்றில் போட்டால் திரும்பி வரும் இவை போன்று சொல்லிக் கொண்டே போகலாம் அல்லவா? தீய வினைகள் பலன் தரும் என்றால் நல்ல வினைகளும் பலன் தந்தே ஆகணும் .அதனால் என்ன அறிகிறோம்?.நம் வாழ்க்கையின் எதிர்கால நிகழ்வுகளை நாமே நிர்ணயிக்கிறோம்.எதைக் கொடுக்கிறோமோ அதைத்தான் வேறு உருவில் பெறுகிறோம்.கடவுள் நம்பிக்கை உள்ளவர்கள் ," எல்லாம் அவனால் நடக்கிறது" என்று கூறுவதைக் கேட்கிறோம். எனக்கும் ஆழ்ந்த நம்பிக்கை உள்ளதுதான்.ஆனால் மனத்தகத்து இறைவன் வீற்றிருந்தால் அது உண்மை எனில் தானாக நம் செயல்களில் மாற்றம் இருக்கும்.அன்பே சிவம்.எல்லாவற்றையும் துறப்பதும் அல்லது நினைப்பதை எல்லாம் அடையச் செய்யும் போராட்டமும் சரணாகதி இல்லை.அவன் தருவதை எளிமையாக மகிழ்ச்சியாக ஏற்றுக் கொள்வதே சரணாகதி.பெரும்பாலான நேரம் கடவுள் பொற்காசுகள் தரத் தயாராய் இருக்கும் போது நாம் அவரிடம் போய் மண்டியிட்டு ," அரைக் கிலோ கத்திரிக்காய் தரமாட்டாயா" என அழுது வாங்கி வந்து அப்போதைக்குத் த்ருப்திப் பட்டு மறுபடி கத்திரிக்காய்க்கு சமமாக எதைக் கேட்கலாம் என யோசிக்கிறோம்.உண்மையில் வரும் காலத்தை அவன் நடத்துவான் என்ற எண்ணம் இருந்தால் கத்திரிக்காய் வாங்கிக் கொள்ளும் போதும் காசு வாங்கிக் கொள்ளும் போதும் ஒரே மனநிலையில் இருக்க வேண்டும்.

ஆசைகளும் அவற்றை அடைவதும் ஒரு தெளிவற்ற நிச்சயமற்ற கலப்படம் நிறைந்த முழு த்ருப்தி அற்ற சந்தோஷத்தைத்தான் தரும் என அறிவது முதல் நிலை.பகுத்து அறிய முடிந்தவர்கள் எது ஆசை எனப் பிரித்தறிந்து அதை அடையச் செய்யும் அனாவசியப் ப்ரயத்தனங்களை நிறுத்த முயல்வார்கள்.இரண்டாவது நிலை அது.In Sri Aurobindo Mother's words.
" There is an infinitely greater delight in conquering and eliminating a desire than in satisfying it.Every sincere and steadfast seeker will realise after sometime sooner or later at times very soon,that this is an absolute truth,and that the delight felt in overcoming a desire is incomparably higher than the small pleasure,so fleeting and mixed."
 நம் வாழ்வின் பொறுப்பை இறைவனிடம் ஒப்படைப்பது மனதால் உணர்வால் அல்லது வாழ்க்கை சூழ்நிலைகளால் நடக்கிறது. சரணாகதி முழுமையாகும் தருணம் எல்லாம் தாளம் தப்பாது நடக்கும்.நம் ஆற்றலை விரிவு படுத்துவது சரணாகதி.அது மட்டுமே உண்மையான emotional protection ஆக இருக்க வல்லமை வாய்ந்தது.Detailed Perfect Surrender என்று குறிப்பிடலாம்.நம் வாழ்க்கையின் எல்லாவற்றையும் முக்கியமற்றவை என்ற பிரிவில் அடங்கும் சிறிய விஷயங்களைக் கூட அவன் பாதங்களில் வைத்து விடுவது .எந்த மனிதனாவது உன் கஷ்டத்தை எல்லாம் என்னிடம் விட்டு விடு நான் பார்த்துக் கொள்கிறேன் என்று நம்மிடம் கூறுகிறார்களா அப்படிக் கூறினாலும் அது நடக்குமா?நாம் முழுமையான சரணாகதிக்குத் தயாரா என்பதை சோதிக்க வாழ்க்கை ஒரு தருணத்தையாவது நமக்குத் தராமல் போகாது.அதை ஒரு spring board போலப் பயன்படுத்திக் கொண்டால் நன்றாக இருக்கும்.
Swami Aurobindo says in his great work " The synthesis of yoga ", "we must always go beyond.always renounce the lesser for the greater,the finite for the infinite:we must be ready to proceed from illumination to illumination , from experience to experience,from soul state to soul state,so as to reach the utmost transcendence of the Divine"

ஆமாம் நாள்,வினை,கோள்,கொடுங்கூற்று இவை எல்லாம் என்ன செய்ய முடியும் நம்மை?எதுவும் செய்யாது.எப்போது?குமரேசர் இரு தாளும் சதங்கையும் நமக்கு முன் வந்து தோன்றிடின்.  (கந்தரலங்காரம்). மாணிக்கவாசகர் (9ம் நூற்றாண்டு;திருவாசகம் எழுதிய மஹான் ; சைவத் திருமுறையின் ஒரு பகுதி இவரால் எழுதப் பட்டதே.) கூறியது போல்  சிக் கெனெப் பிடித்தேன் உன்னை.எங்கெழுந்தருள்வது இனியே என்று சிவன் பாதம்  பற்றிக் கொள்வோம்.இந்த முதல் பதிவு அரவிந்த அன்னைக்கு சமர்ப்பணம்.சேர்ந்து பயணிப்போம்.

ரஞ்ஜனி த்யாகு 



MOTHER PROTECTS
இந்த வருடத்தின் கடைசி போஸ்ட் .எப்போதும் கடந்து விட்ட காலங்கள் இனிமையானவை என்கிறோம்.மெட்ராஸ் மழைக்குப் பின் எத்தனை சென்னைவாசிகளுக்கு இந்தசொற்றொடர் உண்மை எனத் தெரியாது.மேல்தட்டு கீழ்த்தட்டு மனிதர்கள் என்ற பாகுபாடுகள் எனக்கு இல்லை.எல்லாரும் மனிதர்கள்.ஆனால் சமூகத்தின் பார்வையில் வறுமைக் கோட்டுக்குக் கீழே இருந்த மனிதர்களின் இயல்பு வாழ்க்கையை மட்டும் பாதித்த இத்தனை வருட மழை போல் அன்றி மேல் தட்டு என்று சொல்லிக் கொள்பவர்களையும் திண்டாட  வைத்து உண்மையிலேயே தெருவில் நிறுத்தியது இந்த வருட மழை.ஆனால் மனிதர்களையும் மனிதத்தையும் அடையாளம் காட்டியது.

எந்த எதிர்பார்ப்பும் இன்றி ஓடி வந்து உயிர்களைக் காப்பாற்றியவர்கள் எத்தனை பேர் .உதவியவர்கள் எத்தனை பேர் .பாதிக்கப் பட்ட குடியிருப்புகளில் ஒன்றின் வாசி என்ற முறையில் என் அனுபவங்கள்.
தொடங்கினேனே தவிர முடிக்க கை வரவில்லை.வேலைகள்.பெண்களுக்கு சில சுதந்திரங்கள் உள்ளதா அல்லது அவற்றை எடுத்துக் கொள்ளவே அவர்கள் விரும்புவதில்லையா தெரியவில்லை.கட்டுப்பாடுகளுடன் வாழவே விரும்புகிற மனநிலையைக் கடவுள் பெண்ணுக்குள் வைத்தான்.ஆதாம் ஏவாள் காலம் தொட்டே.எந்த விஷயமும் கட்டுப் படுத்தாது என்று சொல்லிக் கொள்ளும் பெண்கள் கூட மனமூலையில் ஒரு குற்ற உணர்வாவது கொண்டே வாழ்ந்து முடிக்கிறார்கள்.எழுதுவது மிட்டாய் உண்பது போல் இனிமையானது.ஆனால் அந்த நேரத்தில் துணி மடிப்பேன் வீடு பெருக்குவேன் டாய்லெட் கழுவுவேன் மழை பண்ணின அட்டகாசங்களால் புரண்டு கிடக்கும் வீட்டை சரி செய்வேன் ஆனால் பத்து நிமிஷம் எழுதினால் மஹாபாவம் என்று யாரும் எனக்கு சொன்னார்களா என்ன!

சரி சுயபுராணம் கிடக்கட்டும்.இரண்டு செட் துணியுடன் படகில் ஏறிய போது இன்னும் 25 நாள் பொறுத்தே இந்த வீட்டிற்குள் வருவோம் என்ற எண்ணம் துளியும் இல்லை.அகதிகளைப் பற்றி எல்லாம் செய்தித் தாளில் படித்து விட்டு ஒரு உச் கொட்டி விட்டு அவரவர் வேலையைப் பார்க்கப் போய்  விடுகிறோம்.பக்கத்து அபார்ட்மெண்ட் அகதி முகாம் போல் ஆனது.உணவு வழங்கப் பட்டது.தோசை இன்னும் முறுகலாக இல்லை என்று முணுமுணுப்பவர்கள் எல்லாம் அமைதியாக உப்புமாவும் ஊறுகாயும் சாப்பிட்டது அந்த கஷ்ட வேளையிலும் ரசிப்பிற்குரியதாய் இருந்தது.என்ன அடுத்த முறை மனைவி அம்மா ஆகியோரிடம் அனுசரணையாய்ப் பேச உப்புமா உதவி இருந்தால் சரி.உதவிகள் குவிந்தன.எந்த எதிர்பார்ப்பும் அற்று உதவியவர்கள் எத்தனை பேர்!தன் ப்ரச்சினை போல் நினைத்து கொட்டும் மழையைப் பொருட்படுத்தாது கருமமே கண்ணாயினார் என்பது போல் வேலை செய்தனர்.அந்த நன்றியை அதே ரீதியில் சொல்ல வாய்ப்புத் தருமாறு அவர்களுக்கு எந்த கஷ்டமும் வர வேண்டாம் என்று பிரார்த்திப்பது மூலம் மட்டுமே நன்றி சொல்ல இயலும்.மழை சொன்ன பாடங்கள் பற்றிய பகிர்வுகள் சிலவற்றுடன் இந்த போஸ்ட்டை முடித்தால்தான் அடுத்த கட்டம் போகலாம்.இதோ பாடங்கள்.

1 .நம்மால் மிகவும் குறைந்த பொருள்களுடன் வாழ முடியும்.

2 .எந்த சூழலிலும் வாழ்வு நடக்கும்.

3 .எந்த உணவையும் உண்ண இயலும்.

4 .டி வி ,தொலைபேசி இப்போது அத்தியாவசிய தேவை போல் ஆகி விட்டாலும் ,மொபைல் போன் உறவினர் நண்பர்களுடன் நம்மைப் பிணைத்து பேருதவி செய்கிறது என்பது உண்மையாயினும் ஓரிரு நாள்கள் அந்த சேவைகள் இல்லை எனில் எதுவும் நமக்கு ஆகிவிடாது.

5 .நம்மிடம் உள்ள உடைகளும் ஆடம்பர பொருள்களும் தேவைக்கு அதிகமாக நாம் வைத்துள்ள சொத்துக்களே.

6 .பணம் உள்ளது.ஏன் வைத்துக் கொள்ளக் கூடாது என்று நினைப்பது இயல்பே.வைத்துக் கொள்வோம்.இன்னும் இல்லையே மற்றவர் அளவு இல்லையே என்ற ஏக்கங்களாவது தவிர்க்கப் பட வேண்டியவையே.

7 .மற்றவர் காட்டும் நல்ல தன்மையை ஆத்மார்த்தமாய் உணர வேண்டும்.சாமார்த்தியமாக சுயநலத்துடன் இன்னும் இன்னும் எதிர்பார்த்து அவர்களை சங்கடப் படுத்தி விடக் கூடாது.

8 .யாரிடம் உதவி பெறலாம் என்பதைக் கண்டிப்பாக பகுத்துணர வேண்டும்.

இன்னும் எவ்வளவோ.மறுபடி வந்து கூட்டிற்குள் அடைந்தாயிற்று.பென்சில் பதிவுகளாய் அழிந்து போகாமல் பேனா பதிவுகளாய் அனுபவங்கள் இருந்தால் நன்று.இந்த மழைக்குப் பின் என்னிடம் பேசிய தோழர்கள் சிலர் தாங்கள் குறிப்பிடத் தக்க மாதிரி எதுவும் பண்ணவில்லையே பலர் ஓடி ஓடி செய்ததைப் பார்த்த போது சற்று கூச்சமாய் இருந்தது என்றார்கள்.அந்த எண்ணம் தேவை அற்றது.நம் இயல்பு வேறுபட்டதாக இருக்கலாம்.வெளிப் பார்வைக்கு ஓடிக் கொண்டு உள்ளே நான் செய்கிறேன் என்ற ஈகோ தலைதூக்கினால் பலன் இல்லை.மனமும் செயலும் ஒன்றுபட்டு செய்யக் கூடியவற்றை செய்து கர்மம் புரிதலே இனிது.நன்று.

ரஞ்ஜனி த்யாகு



MOTHER PROTECTS 
நாம் உலகத்தைக் கூர்ந்து பார்க்கிறோம்.சிலர் நம்மையே பார்த்துக் கொள்வதையும் செய்கிறோம்.ஒருவரின் பார்வை மற்றவரது போல் இருப்பதில்லை,அவர்கள் ஈருடல் ஓருயிர் போல நெருக்கமானவர்களாய் இருப்பினும்.யாரும் மற்றவருக்காக கருத்துக்களை மாற்றிக் கொள்வதும் இல்லை.In English we say putting yourself in others shoes.மற்றவர் கோணத்தில் இருந்தும் பிரச்சினைகளை அணுகுவது.அது சாமானியமான காரியம் இல்லை.பொறுமை முயற்சி எல்லாமும் தேவை.Sometimes we will compromise saying it is better to endure than trying to cure.இதற்கு எல்லாவற்றையும் அதிக முக்கியத்துவம் கொடுத்து குழப்பிக் கொள்ளாமல் அதனதன் போக்கில் எடுத்துக் கொள்வது ஒன்றே வழி.சின்னதாக ஒரு வேண்டாத எண்ணம் மனதில் புக முயற்சிப்பது தெரிந்தாலே உடனடி 144 போட வேண்டியது அவசியம்.

உலகில் ஒவ்வொன்றும் ஒவ்வொருவரும் அதிசயம்தான்.நாம் சினிமா பாடல் வரிகளை சில நேரம் ரொம்ப சாதாரணமாய் எடுத்துக் கொள்கிறோம்.இப்போதும் மிக அழகிய பாடல்கள் உண்டு.நேற்று பூவுக்குள் மறைந்திருக்கும் கனிக் கூட்டம் அதிசயம் பாட்டுக் கேட்டேன்.கவிஞர் வைர முத்துவின் பேனாவைக் கடன் வாங்கி வந்தால் நமக்கும் அப்படி எழுத வருமா என அதிசயமாக இருந்தது.எல்லாம் அதிசயம்தான்.தாஜ்மஹால் மட்டும் அல்ல.Thoughts பற்றி அரவிந்த அன்னை எழுதிய இரண்டு பகுதிகள் இன்று படித்தேன்.மனதின் ஆழங்களில் உள்ளதை எல்லாம் என் முன்னால் யாரோ தோண்டி எடுத்து வைத்து விட்டது போல அதிர்ச்சியும் ஆச்சரியமும் அடைந்தேன்.இன்று நவம்பர் 17 ம் தேதி அன்னையின் மஹா சமாதி தினம்.மனம் தனியே பிரிந்து அரவிந்தாஸ்ரமத்தின் உள்ளே சென்று மலர்க் குவியலால் மூடப் பட்ட ஸ்வாமி அரவிந்தர் அன்னை சமாதியில் தஞ்சம்.அதிசயங்களுக்கும் ஆஸ்ரமத்திற்கும் என்ன தொடர்பு என்று தோன்றுகிறதா?சரிதான்.தொடர்பு உள்ளது.சொல்ல முயல்கிறேன்.அதி வேகமான எண்ணங்கள் நினைவுகள்,அவற்றை உள்ளடக்கிய சற்று நிதானப் பட்டு விட்ட உடல்,வயது,டைப் செய்வதில் குறைந்த திறமை இவற்றை வைத்துக் கொண்டு இவ்வளவுதான் பேச முடிகிறது.

நினைவுகள் என்னைப் பொறுத்த மட்டில் actions ஐ விடவும் சக்தி வாய்ந்தவை.நல்ல,தீய நினைவுகள் இரண்டுமேதான்.நல்ல நினைவுகள் நடக்க இயலாது என்பவற்றைக் கூட நடத்தி விடும் சக்தி வாய்ந்தவை.அதை உணர்ந்திருக்கிறேன்.நீங்கள்?நினைவு என்றால் தீவிரமான நினைவு.மனதில் அப்பப்போ கடந்து செல்லும் சாதாரண மேலோட்டமான நினைவு அலைகள் அல்ல.நம் நினைவுகளை கவனிக்க வேண்டியது மிக அவசியம்.எண்ணங்களின் முக்கியத்துவம் பற்றி தம்மபதம் கூறுகிறது,ஒரு விரோதி நமக்கு செய்வதை விட நம்மை சுத்தமாக வெறுக்கும் ஒருவர் நமக்கு செய்வதை விட அதிகமான தீமை ஒரு misdirected thought ஆல் நமக்கு விளைகிறது.அதே போல ஒரு well directed thought செய்யும் நன்மையை வேறு யாரும் நமக்கு செய்யவும் முடியாது.

We are contaminated each day each minute.எல்லா நினைவுகளும் மனதின் ஒரு craving ஐயே -(சரியான தமிழ்ப் பதம் கிடைக்கவில்லை) வெளிப் படுத்துகிறது.தேடல் என வேண்டுமானால் கூறலாம்.இதில் இருந்து வெளி வரவே வேண்டும்.ஒரு நாளில் நடப்பதல்ல இது.To fight against thoughts,it is necessary to receive them first,to admit them,deliberately allow oneself to be contaminated, absorb the sickness and try to destroy the deadly germ by healing oneself.மனதில் நடக்கும் ஒரு போர் இது.தீவிரமான போர் புரிதலே வெற்றி தரும்.ஒவ்வொரு முறை யாரையாவது எதையாவது தவறாக எண்ணும் temptation வரும் போதெல்லாம் அல்லது தேவை அற்றதோ என்ற tag தாங்கி வரும் எண்ணங்கள் வரும் போதெல்லாம்  நம் மனதில் சிறுக சிறுக சேர்த்து வைத்த pure disinterested thoughts கொண்டு அதை தூக்கிப் போட முயல வேண்டும்.நம் மனதின் பரபரப்பையும் கவலைகளையும் பயங்களையும் இந்த முயற்சி எந்த அளவு அமைதி கொண்டு replace செய்து விடுகிறது என்று ஒரு முறை உணர்ந்தால் தயங்காமல் வேலையை ஆரம்பித்து விடுவோம்.

ஒவ்வொரு மனமும் அதன் எண்ணங்களும் அதிசயம்தான்.கொஞ்சம் யோசித்தால் நம் கணிப்புகள் எவ்வளவு கனிவற்றவை என்பது நமக்கே தெரியும்.அது அறியாமைதான்.ரொம்ப வருந்த வேண்டாம்.திருத்திக் கொள்ள முயன்றால் போதும்.மற்றவர் பற்றி அறியும் திறன் நமக்கு இல்லை என்பதை மறுபடி மறுபடி நமக்கு நாமே சொல்லிக் கொள்ள வேண்டும்.மற்றவரிடம் நாம் காணும் குறைகளை எடுத்துக் கொண்டால் அவர்களிடம் எது நம்மை கோபப் படுத்துகிறதோ அது உள்ளுக்குள் கண்டிப்பாக நம்மிடமும் இருக்கும்.நம் மன அழுக்குகளையே பெரும்பாலும் நாம் வெளியே பார்க்கிறோம்.சலவை செய்த வெள்ளைத் துணி போல அப்பழுக்கற்று மனம் இருந்தால் யாருடைய குறைகளும் தெரியாது.யாரையும் குறை சொல்லத் தோன்றாது.ஒன்று நல்லது அல்லது கெட்டது எனத் தீர்மானிக்கும் அறிவு பெற்றுள்ளோமா?வாய்ப்பே இல்லை.மனிதனுக்கு அதைத் தீர்மானிக்கும் அறிவு இல்லை.எல்லாம் relative .எனக்கு ஒன்று சரி.அது உங்கள் பார்வையில் தப்பாக இருக்கலாம்.

போஸ்ட் நீள்கிறது.இப்போதைக்கு அவரவர் வேலையை எண்ணங்களைப் பார்ப்போம்.நன்றாக வாழ வேண்டும் என்றால் சரியாக எண்ண வேண்டும்.ஒரே வழியில் சென்றடையும் ஊர் போல உண்மைக்கு ஒரு வழிதான்.வாய் மொழியாகவும் உடல் மொழியாகவும் வெளிப் படும் முன்னே பிறந்து விடுவதால் நினைவே பெரிது.மழை வெள்ளத்தில் சென்னை மிதந்து கொண்டுள்ளது.வெளியே வந்து எட்டிப் பார்க்கிறோம்.நம் திட்டங்களைப் பாழாக்கி விட்டது,துணி காயாது,அலுவலகம் போகும் முன் நனைந்து விடுவோம் என்பது போன்ற எண்ணங்கள்தான் முதலில் நம்மை ஆக்கிரமிக்கின்றன.மழை ஒரு இயற்கை நிகழ்வு.ஆனால் நம் மனம் வேறு மிக முக்கியமான எதுவும் நம்மை ஆக்ரமிக்காத வரை இந்த சிறிய நிகழ்வு அதன் சாதக பாதகங்களைப் பற்றியே வட்டமிடுகிறது.இப்படித்தான் மனித வாழ்நாட்கள் கடந்து போகின்றன.இவற்றைஎல்லாம்தான் thoughts என்று தப்பாக நினைத்துக் கொண்டிருக்கிறோம்.ஆனால் இவை எல்லாம் தெளிவற்ற தேவையற்ற mental agitations என்ற category ல்தான் அடங்கும்.கஷ்டமாக இருப்பினும் மிக சாதாரணமான இந்த நினைவுகள் இல்லாமல் மூளையைக் காலியாக வைத்துக் கொண்டால்தான்,உண்மையான thought process ஏற்படும்.நம்முடைய weaknesses ஐ சரி என்று justify பண்ணிக் கொள்வதை நிறுத்த வேண்டும்.  We shall have a second part.I have ended abruptly.

ரஞ்ஜனி த்யாகு



MOTHER PROTECTS
வருஷம் பூர ஒவ்வொரு நாளுக்கும் ஏதேதோ பெயர் கொடுத்து கொண்டாடிக் கொண்டு வருகிறோம்.வாழ்க்கையே celebration தான் என்பது போல.அது உண்மையும் கூட.அரிதரிது மானிடராய்ப் பிறத்தல் அரிது.அதிலும் கூன் குருடு செவிடு நீங்கி ஒரு பிறவி அடைதல் அதனினும் அரிது எனும் போது எல்லா நாள்களுமே கொண்டாட வேண்டியவைதான்.இந்த வருஷம் தீபாவளி அன்று உங்கள் அனைவருடனும் தொடர்பு கொள்ள எண்ணினேன்.முடியவில்லை.நான் எழுதினாலும் அன்று நீங்கள் படிக்க முடிய வேண்டும் அல்லவா?சரி உணர்வுகளின்வேகம் குறையும் முன் எழுதலாமே என்பதால் மதிய குட்டித் தூக்கத்திற்கு " டா டா "காட்டி ஆயிற்று.

நம் இளைய வயது தீபாவளியின் நினைவுகள் மனதை வருடிப் போவதை மறுக்க மாட்டேன்.ஆனால் இறந்த காலத்தில் மனதை அடிக்கடி கொண்டு நிறுத்துவது தேங்கிய நீர் போல காலம் செல்ல செல்ல மணம் மாறும்.எதற்கு?நல்ல நினைவுகளே ஆனாலும் இறந்த காலம் பற்றி யோசிக்க சில நிமிடங்களுக்கு மேல் செலவழிப்பது சந்தோஷம்  சங்கடம் எது தரினும் விரயமான நேரத்தைத் திருப்பித் தராது.நம் அனுபவங்களே எழுத்து.என் இவ்வருட தீபாவளி  அனுபவம் இது.If you are able to identify yourself with me I am happy.If not just read in a very casual manner as you will see an episode of a television mega serial.

வழக்கம் போல் கங்கா ஸ்நானம் முடித்து நமஸ்காரம் பண்ணி ஆசி வாங்கிவர என் அம்மா வீட்டிற்கு சென்றோம்.அந்த நாள்களில் என்னை என் தம்பி தங்கையைக் கூட்டிக் கொண்டு கடை வீதி உலா சென்று எங்கள் கை போன திசையில் சென்று  நாங்கள் கேட்டதை எல்லாம் வாங்கித் தந்த அப்பா கட்டிலில் ஓரமாய் பூனைக் குட்டி போலப் படுத்திருந்ததைப் பார்த்த போது கண்ணில் புறப்பட யத்தனித்த கங்கையை ,"தீபாவளிதான் ஆனாலும் குளிக்கும் போதுதான் வந்து விட்டாயே இப்போ எதற்குக் கண் வழி வர யத்தனிக்கிறாய் உள்ளே போ"  என்று கூறி விட்டேன்.கங்கை கண் வழி வெளிப்பட்டால் அந்த அறையிலேயே மௌனத் தவம் புரியும் என் அம்மாவையும் அல்லவோ அது பாதிக்கும்?அம்மா இரும்பு மனுஷிதான்.ஆனால் சூரியகாந்தி பூ போல துணையை சார்ந்து தன் தேவைகளை நிர்ணயம் செய்து கொண்ட இந்தியப் பெண்தான்.

ட்யூஷன் பெண்களைப் பார்க்க தலையை brush and iodex கண் மை கொண்டு டை பண்ணி மடிப்பு கலையாத வெள்ளை வேஷ்டி சட்டையுடன் எப்போவும் ட்ரிம் ஆகவே நாங்கள் பார்த்த அப்பாவா  இது? பாட்டி அத்தையுடன் சேர்ந்து முகத்தில் சோர்வே தெரியாமல் அல்லது இருந்தும் அதைக் காட்டிக் கொள்ளாமல் வண்டியை இழுத்த அம்மாவா இது ?  தினமும் மனதில் ஒரு பாட்டு காரணம் இன்றி உட்கார்ந்து கொள்ளும்.இன்று என்ன தெரியுமா?"கனவு காணும் வாழ்க்கை யாவும் கலைந்து போகும் கோலங்கள்.துடுப்பு கூட பாரம் என்று கரையைத் தேடும் ஓடங்கள்" .துடுப்பும் பாரமாகிப் போன ஓடமாக நாமும்தானே மாறுவோம் என்றிருந்தது.

பெரியவர்களுக்கு கொஞ்சம் நேரம் ஒதுக்குவோம்.என் தோழி ஒரு குறும் செய்தி அனுப்பினாள் .நாம் விரும்பும் மதிக்கும் ஒருவருக்காக நேரம் தருவது ரொம்ப உயர்வாம்.ஏனென்றால் நம்மால் திரும்பிப் பெற இயலாத ஒன்றை அவர்களுக்காக செலவு செய்வதால்.பல நாள்களாக என் அப்பா ஓரிரு வார்த்தை தவிர பேசுவதில்லை.என்னை உறுதியாகத் தோளில் இள வயதில் தூக்கி இப்போ மெலிந்து பஞ்சு போல் உள்ள அப்பாவின் கைகளைப் பிடித்து "இன்னிக்கு தீபாவளி இன்றாவது ஏதான பேசுப்பா" என்ற போது நிமிர்ந்து பார்த்து அப்பா புரிந்த புன்னகையும் அதன் reaction ஆக அம்மா முகத்தில் ஒரு மணித்துளி தோன்றிய மத்தாப்பூ வெளிச்சமும்தான் இந்த தீபாவளி special எனக்கு. இன்னும் சில சிறப்புகளும் உண்டு.மனதில் தித்திக்கும் அவை நேரம் வரும் போது எழுத்திலும் வரும்.

ரஞ்ஜனி த்யாகு


MOTHER PROTECTS
ஒரு பெரிய இடைவெளிக்குப் பின் சந்திக்கிறோம்.மகிழ்ச்சியாக உள்ளது.எத்தனை மகிழ்ச்சி?அதுதான் இந்த போஸ்ட்டின் அடிநாதம்.மிதமான உணர்வுகளின் தேவை பற்றி இன்று ஏனோ மனம் யோசிக்கிறது.பல உணர்வுக் கலவைகளின் சங்கமமாக உள்ள நாம் தீவிரமான எண்ண ஓட்டங்களால் அலைக்கழிக்கப் பட்டே நாளின் வாழ்வின் பெரும் பகுதியைக் கழிக்கிறோம்.இன்பமோ துன்பமோ நவரசத்தில் வேறெந்த ரசமோ எதுவாயினும் அது கட்டுக்குள் இருக்க எது வழி?அதன் தேவை என்ன?ஒரு இடைச் செருகல்.ஸ்வாமி அரவிந்தரும் அரவிந்த அன்னையும் அருளிய உரைகளில் இருந்து சிலவற்றைத் தமிழ்ப் படுத்தி இனி நான் எழுதப் போகும் எல்லா போஸ்ட்டிலும் ஒரு பகுதி இருக்கும்.Reference எந்தப் புத்தகம் என்று கடைசியில் குறிப்பிட்டு விடுகிறேன்.ஒரு சில நாட்கள் உணர்வுபூர்வமாக ஏதும் பேசுவோமே?

 ஒவ்வொருவருக்கும் ஒரு inner poise இருக்கிறது.அதாவது மனதிற்குள் ஒரு சம நிலை.ஒரு நிலையில் இருந்து அடுத்த நிலைக்கு உயரும் போது அநேகமாக எப்போதும் சிலபடிகள் கீழே இறங்கி மறுபடி மேலே வருகிறோம்.அது பெரு மாற்றம்.அதிர்ச்சியாகக் கூட இருக்கும்.கீழே வரும் வேகத்துடன் மேல் எழுகிறோமா அல்லது பழைய சில நல்ல முன்னேற்றங்களைக் கீழே தள்ளும் அளவு பின்னால் போய் விடுகிறோமா என்பது அமைதியாக கவனிக்கப் பட வேண்டிய ஒன்று.வாழ்க்கையில் ஒன்றின் இடத்தை மற்றொன்று ஆக்கிரமிப்பது நடந்து கொண்டேதான் உள்ளது.ஆனால் விதி விலக்காக இருப்போரும் உண்டு.அவர்கள் எல்லாவற்றையும் மனதில் தனித் தனித் தீவுகளில் வைத்திருப்போர்.மனிதன் கண்டு பிடித்த கணினியே கணக்கற்ற விஷயங்களை மெமரியில் எந்தக் குளறுபடியும் இன்றி வைத்துக் கொள்ளுமானால்,அதைக் கண்டு பிடித்த மனித மனமும் மூளையும் குழம்பலாமோ?வாழ்க்கையைப் படிப்பதாகச் சொல்லிக் கொள்கிறோம்.அதில் எல்லாம் என்ன பலன்?முதலில் படிக்க வேண்டியது நம்மைத்தான்.நம் செயல்பாடுகளின் காரணங்களே நமக்கு மறை பொருளானால் உலகம் பற்றிய ஆராய்ச்சி துல்லியமாக எப்படி இருக்க இயலும்?

எது நம்மை மிகவும் சோர்வடையச் செய்கிறது சொல்லுங்கள்?எதெல்லாம் பயனற்றதோ அதெல்லாம்.மாற்றிச் சொல்ல வேண்டுமானால் நாம் எந்த விஷயங்கள் பற்றி ஆயாசம் அடைகிறோமோ அவை அனைத்தும் யோசனை இன்றி விலக்க வேண்டியவை.அளவுக்கு மிஞ்சும் எல்லாம் நஞ்சுதான்.வருத்தம் சுகம் இன்பம் சோகம் எல்லாவற்றையும் மிதமாக எடுத்துக் கொள்வது மனப் பழக்கமே.முதலில் நாம் அவற்றிற்கு தலைவனாக விளங்குவது.பிறகு அதை வெளிப் படுத்துவது.இதை ஒரு அறிவுரை மாதிரி நான் பேசவில்லை.உங்கள் அனைவருடனும் செய்யும் உரையாடலாக மட்டுமே நினைக்கிறேன்.நம் நினைவுகள் நம்பிக்கைகள் மட்டுமே நமக்கு சொந்தம்.அவை வடிவம் பெறுவதோ பொய்த்துப் போவதோ கடவுள் செயல்.கடவுளின் கருவியாகப் பயன்படப் போகிறவர்கள் பங்கும் அதில் உண்டு.உடல் அணுக்களில் அமைதி சீரான ஸ்வாசம் உயரே மட்டுமே உள்ள எண்ணங்கள் இவை யாவும் சேர்ந்ததே அமைதியான பொழுதுகள்.மனிதனின் அடிப்படைக் குணம் ஆனந்தமே.பாலில் சிறு துளி டிகாக்க்ஷன் சேர்த்து காபி என்று ஒரு குழம்பிய பானம் தயாரிக்கிரோமே அது போல சின்ன வேண்டாத ஒரு எண்ணம் கூட நம்மை சமநிலை இழக்கவே வைக்கும்.சிவசங்கரி அவர்கள் சொன்னது போல் சின்ன நூல்கண்டா நம்மை சிறைப் படுத்துவது?

ஒரு முரட்டுக் குதிரையை அடக்கி விடலாம்.ஆனால் புலியிடம் நம் பாச்சா பலிக்காது.ஏன் ?அது கொடிய விலங்கு.அதனிடம் நல்லதை எதிர்பார்த்துப் பலனில்லை.அதனிடம் இருந்து தப்ப அதை அழிக்கவே வேண்டும்.ஆனால் சிறிது பொறுமையும் முயற்சியும் இருப்பின் முரட்டுக் குதிரையும் நம் வசப் படும்.மனிதனுள்ளும் அது போல கட்டுப் படுத்த கஷ்டம் போலத் தோன்றும் எண்ணங்கள் உண்டு.ஆனால் அவை புலி அல்ல.முரட்டுக் குதிரையே.கடிவாளம்தான் தேவை.அதை நாமேதான் போட்டுக்  கொள்ள வேண்டும்.ஆனால் கட்டுப்பாடு பொறுமை என்ற சொற்கள் எல்லாமும்  கூட சரியாகப் புரிந்து கொள்ள வேண்டியவை.அதற்கெல்லாமும் அளவு உண்டு!எல்லாமே எப்படியும் இருக்கட்டும் ,நான் அமைதியே காப்பேன் என்பது என் அளவில் weakness தான்.கங்கை வெள்ளம் செம்புக்குள் அடங்காதல்லவோ?காற்றுக்கு ஏது வேலி ?கடலுக்கு ஏது மூடி?நான் சொல்லவில்லை.கண்ணதாசன்தான் சொன்னார்.கட்டுக்குள் அடங்கின காட்டாற்று  வெள்ளமாக இருப்போமே? பேசுவோம்.
ரஞ்ஜனி த்யாகு



MOTHER PROTECTS
நேற்று மதுரை சென்று திரும்பினோம்,ஒரே நாளில்.ரைட் சகோதரர்கள் உபயம்.மனதில் கோடீஸ்வரராகவும் இக வாழ்வில் நான்கு இலக்க பணப் புழக்கத்தை அறியா எளிய மனிதராகவும்  வாழ்ந்து மறைந்த என் உயிர்த் தாத்தா ராமநாத சாஸ்த்திரிகள் வம்சத்தில் வந்த நான் ஒரு நாள் விமானப் பயணம் செய்வோம் என்று நினைத்துக் கூடப் பார்த்ததில்லை.இந்த போஸ்டின் High Light தாய் மீனாக்ஷி என்பதால் இந்தத் தலைப்பு.ஆனால் இது ஒரு பயண அனுபவமே.Flight ஐ நான் ஒரு airbus என்றுதான் எப்போதும் கூறுவேன்.மற்ற போக்குவரத்து சாதனங்களின் வேகத்தை விட அதிகமாயும் மனதின்எண்ண ஓட்டத்தை விட மெதுவாயும் செல்லும் என்பது தவிர பயணம் பற்றிக் கூற என்னைப் பொறுத்த மட்டில் அதிக விஷயம் இல்லை.ஆனால் ஜன்னலோர இருக்கையில் அமர்ந்து பஞ்சுப் பொதியாய் நுரை நுரையாய் விரவி இருக்கும் மேகக் கூட்டத்தைப் பார்க்கும் போது மனம் சட் என்று உள்ளே போகிறது.பிரபஞ்சத்தின் எத்துணை சிறு துளி நாம்! நாம் உலக வாழ்வில் சந்திக்கும் அனைவரும் தொடர்பில் உள்ள அனைவரும் நம்மை விட்டு மறைந்து போன நம் பாசத்திற்குரிய நம் forefathers ம் நாமும் ஆத்மாவாக அந்த மேகங்கள் நடுவில் இருந்து வந்து மறுபடி அதில்  ஒன்றியவர்கள்தானா? இது போன்ற போக்குவரத்து எத்துணை பிறவிகள் தொடரும்? எப்போது நிரந்தரமாக அங்கேயே தங்கும் வரம் பெறுவோம்?பகவான் க்ருஷ்ணரைத் தவிர யார் பிறப்பின் ரகசியம் அறிவார்? எந்த ஆத்மாவுடன் ஒரு பிறவியில் தொடர்பில் இருக்கப் போகிறோம் என்பதை நம் ஆத்மா தீர்மானிக்கிறதா அல்லது அந்தத் தீர்மானம் ஒரு ஆன்மாவிற்குக் கடவுளால் வழங்கப் பட்டு பூமிக்கு வருகிறோமா? "காதறுந்த ஊசியும் வாராது காண் கடை வழிக்கே" என்றல்லவோ பட்டினத்தார் பாடினார்? அப்படி என்றால் உலக வாழ்வை எவ்வாறு நடத்துவது சரி?பயண நேரம் முழுதும் என் முன்னோர்கள் யாரும் எங்குமே போகாது வான வெளியில்,என்ன நமக்கு சற்று மேலே சுற்றிக் கொண்டுள்ளார்கள்,நேரம் வந்தால் மறுபடி ஒரு கர்பவாசம் செய்ய வரத்தானே போகிறார்கள் என்று தோன்றிய வண்ணமே இருந்தது.

இதை என் பக்கத்தில் அமர்ந்திருந்த என் மகனிடம் பகிர்ந்து கொண்டேன்."ரொம்ப feel பண்ணாதேம்மா .உன் தாத்தா இதே flight ல் jeans T shirt சகிதம் நமக்குப் பின்னாலேயே கூட உட்கார்ந்து வராரோ என்னமோ "என்றான்.Flight இறங்கும் போது மனமும் மேகக் கூட்டத்தில் இருந்து விடுபட்டு அடுத்து செய்ய வேண்டிய விஷயங்களுக்குத் தாவியது.அதற்கு  நமக்கு அடுத்த தலைமுறை மாதிரி யாரும் உதவ முடியாது.

தூங்கா நகரம்.மக்கள் தொகை ,ஜன நெருக்கடி அதிகம்.எல்லாம் மீனாக்ஷி ஆட்சி.சுற்றுவட்டார கிராமங்களில் இருந்து வந்து போகும் மக்கள்.மதுரை மல்லி.சில க்ஷேத்ரங்கள் பற்றி கடவுள் அழைப்பு இருந்தாலன்றி அந்த மண்ணை மிதிக்கவும் இயலாது எனப் பலர் கூறக் கேட்டிருக்கிறேன். எந்தப் புனிதத் தலத்திற்குத்தான் அந்த வார்த்தை பொருந்தாது?இதோ தெரு முக்கில் உள்ள வேம்புலித் தாயை அவள் அழைத்தாலன்றி தரிசனம் செய்ய முடியுமா என்ன? நேற்று மீனாக்ஷி கருணை மிகக் கொண்டு அழைத்தாள் .செல்ல முடிந்தது.மக்கள் வெள்ளம்தான் எப்பவும் கோவிலில்.மதியம் குறைந்த நேரம்தான் அம்மனுக்கு rest .நடை 4 மணிக்கே மறுபடி திறக்கப் படுகிறது.சும்மா பள்ளிக் கட்டுரை போல எழுதிக் கொண்டிருப்பதாய் நினைக்கிறீர்களா?அதுதான் இல்லை.இதற்கு மேல் எழுத்தில் வெளிப் படப் போவது மனசு.

தர்ம தரிசனத்திற்காக எளிய மக்கள் சிவனே (மீனாக்ஷியே என்று வேணாலும் சொல்லிக் கொள்ளுங்கள்) என்று கால் கடுக்க நிற்கிறார்கள்.ஆனால் பணம் படைத்தவர்கள் 100 ரூபாய் டிக்கெட் வாங்கிக் கொண்டு 90 சதவிகித மக்களை முந்திக் கொண்டு மூலஸ்தானத்திற்கருகில் சென்று விடுகிறார்கள்.அதற்கும் அரை மணியாவது க்யூவில் நின்றே ஆக  வேண்டும் என்பது வேறு கதை.நாங்களும் flight ஐ miss பண்ணி விடுவோம் என்ற போலி சமாதானம் சொல்லிக் கொண்டு அதே தவறைச் செய்தோம்.உண்மையில் தரிசனம் செய்யணும் என்றால் அவசரமாகப் போகக் கூடாது.யார் இந்தக் காசு வாங்கிக் கொண்டு தரிசனம் செய்விக்கும் முறையைத் தோற்றுவித்த மஹானுபாவர் தெரியவில்லை.இதோ அருகில் வந்து விட்டோம்.இரண்டடி உயரத்தில் ரம்யமாக சக்தியின் உருவமாக விளக்கின் ஒளியில் அருளை அள்ளி வழங்கிக் கொண்டு மதுரைக்கு மட்டுமா உலகிற்கே அரசியாய் நின்று கொண்டிருக்கும் மீனாட்சியைத் தரிசித்த கணம் ,இந்தத் தரினத்திற்காக எது செய்தால்தான் என்ன என்றுதான் தோன்றியது.ஆனால் அவள் நம் எல்லோருக்கும் தெய்வம் அல்லவா? ஒரு அரசன் கட்டிய நிஜக் கோவில் கும்பாபிஷேகத்திற்கு தன்னால் வர முடியாது என்று சிவபெருமான் கூறி அருளின கதை நமக்குத் தெரியாதா?ஏன் அப்படிச் சொன்னார்?பூசல நாயனார் கட்டின மனக் கோவில் கும்பாபிஷேகத்திற்கு அதே திருநாளில் செல்ல வேண்டும் என்பதற்காக.தந்தைக்கே அந்தப் பரிவு என்றால் மீனாட்சித் தாய்க்கும் அந்தப் பரிவு எளியவர் மேல் இருக்காதா என்று தோன்றியது.ஆனால் பணம்  தன் வேலையைக் காட்டாது எல்லோரும் அவள் கடைக் கண் பார்வை பெற என்ன வழி?

ரஞ்ஜனி த்யாகு



MOTHER PROTECTS
வாட்சப் கலாட்டா 


நேற்று ஒரு ஸ்மார்ட் போன் வாங்கினேன்.அட உண்மையாவே இத்தனை நாள் என்னிடம் அது கிடையாதுங்க.ஸ்மார்ட்டாக இல்லாதவர்களுக்குதான் போனாவது ஸ்மார்ட்டாக இருக்க வேண்டும்  என்று வாதாடி வந்தேன்.கீ பேட் ஆக்டிவ் என்று ஒளிரும்  விரல் நீளம் இருந்த என் பழைய போன் தன் பயணத்தை நிறுத்திக் கொண்டதால் வேறு வழி இல்லாமல் பளபள என ப்ரகாசமாய் ஜொலித்துக் கொண்டிருந்த நகரின் ப்ரதான சாலையில் இருந்த ஒரு மொபைல் போன் கடைக்கு அரை மனதாகப் பயணப் பட்டேன் .குடும்ப சகிதமாய்.எனக்குதான் ஸ்மார்ட் போன் சமாச்சாரம் ஒன்றும் தெரியாதே.மேலான ஆலோசனை வழங்க, கார்ட் தேய்க்க, என் கணவர்,மகன் எல்லாம் வந்தால்தானே சரிப் படும்?அது ஒரு மாய உலகம் என அறிந்தும் நாமாவது பொறியில் சிக்குவதாவது என்ற இறுமாப்பில் 4000 ரூபாய்க்கு மேல் ஒரு பைசா என்றாலும் போனே வாங்கிக் கொள்ள மாட்டேன் என்று வழக்கம் போலப் புலம்பிக் கொண்டே இருந்தேன்.அவர்களும் வழக்கம் போல  நமட்டுச் சிரிப்புடன் அதைக் காதில் போட்டுக் கொள்ளாது மோடி கவர்மெண்ட்டின் சாதனைகளையும் செவ்வாய் க்ரஹத்தில் தண்ணீர் இருப்பது கண்டு பிடிக்கப் பட்டுள்ளது பற்றியும் விவாதித்துக் கொண்டு வந்தார்கள்.

கடையில் வாங்க வந்தது ஸ்மார்ட் போன் என்றதுமே உபசரிப்பும் பலமாகியது.வித விதமான மாடல்கள் காட்டப் பட்டன.என் கணவரும் மகனும் கடைக் காரரிடம் எனக்குப் புரியாத, போனுடன் தொடர்புடைய சில வார்த்தைகள் சொல்லி ஏதோ கேட்டபடி இருக்க கடைப் பையன் சளைக்காமல் பதில் அளித்துக் கொண்டிருந்தான்.கடைசியில் எனக்கு உகந்தது என என்னைக் கேட்காமல் அவர்களே முடிவெடுத்து  தேர்ந்தெடுத்த ஒரு மாடலைக் காட்டி "பில் போடுப்பா"என்றனர்.அப்போதுதான் நான் திடீரென முழித்துக் கொண்டு,"என்னப்பா எத்தனை ஆகிறது?"என்றேன்."ஜஸ்ட் 11000மா எதுவும் சொல்லிடாதே.கொடுக்க வேண்டியது கொடுத்தாதான் க்வாலிட்டி இருக்கும் .உன் நேரமே எவ்வளவு சந்தோஷமாகப் போறது பாரேன் உனக்கு இஷ்டமானவர்களோட எப்பவும் தொடர்பிலேயே இருக்கலாம்."என்று மகன் கூறியதை தலையை ஆட்டி வேகவேகமாக ஆமோதித்தார் என் கணவர்.ஏனென்றால் அவருக்கு இந்த டீல் சீக்கிரம் முடிந்தால்தான் காலாகாலத்தில் தன்  போனை நோண்டப் போக முடியும்.வீட்டில் நம்முடன் எப்போதும் தொடர்பிலேயே உள்ளவர்களை விட போன் தொடர்பு அதிக சந்தோஷம் தரும் என்ற பேருண்மையை ஸ்மார்ட் போனுடன் சேர்த்தே விற்பனை செய்கிறார்கள்  போலத் தோன்றியது.

அடுத்து போனில் உள்ள அப்ளிகேஷன்சைக் கற்பிக்கும் படலம் தொடங்கியது.மிகுந்த ஆர்வமுடன் மாற்றி மாற்றி ஒரு பாடத்திட்டத்தின் ஒரு மாத பாடத்தை ஒரு நாளில் வகுப்பு எடுப்பது போல என் காதில் ஓதினார்கள்.நானும் நன்கு புரிந்த மாதிரி  பூம் பூம் மாடு போலத் தலையை ஆட்டி வைத்தேன்.மறு நாள் அவசரமாய் வேலைகளை முடித்து விட்டு போனுடன் சவுகரியமான இடம் தேர்ந்தெடுத்து உட்கார்ந்து கொண்டு புது விளையாட்டு பொம்மையை ஆராயும் குழந்தையின் ஆர்வத்துடன் ஒரு விரலால் ஸ்வைப் செய்தேன். போன்  கம் மென்றிருந்தது . பல முறை முயன்று விட்டு , கணவருடைய அலுவலகத்திற்குப் பேசிப் பயனில்லை,மீடிங்கில் இருக்கிறேன் என்ற ஒரே பதில்தான் வரும் என்பதால் பக்கத்து வீட்டு சுபாவிடம் முதல் பாடம் கற்றேன்.அவளே பெரிய மனது பண்ணி வாட்சப் பயன்படுத்தவும் சொல்லித் தந்தாள்.லிஸ்டில் தேடி என் நெருங்கின கல்லூரித் தோழியைப் பிடித்து முதல் செய்தி அனுப்பினேன்.எங்களுக்குள் நடந்த செய்திப் பரிமாற்றம் பின்வருமாறு.

நான் :  உமா,எப்படி இருக்கே?நான் வாட்சப்ல இருக்கேன்.இனி அடிக்கடி பேசலாம்.
உமா: ஏன் இன்னும் ஒரு வருஷம் கழித்து போன் வாங்க வேண்டியதுதானே?சரி சரி க்ரூப்ல உன்னை சேத்துடறேன்.நீ எங்க இருக்கே?என்ன பண்றே?
நான்:...................................
உமா:இன்னும் அதே மாதிரி சோம்பேறியாதான் இருக்கியா?ஏதான கேட்டா எட்டு தடவை யோசிச்சுதான் பதில் சொல்லுவியா?
 நான்:ரொம்ப தாங்க்ஸ் உமா .
(கவனிக்க.இந்த தாங்க்ஸ் அவள்   என்னைக் குழுவில் இணைத்ததற்கு.சோம்பேறி என்ற பட்டம் கொடுத்ததற்கல்ல .)
உமா:என் ஹஸ்பெண்ட் டாக்டர்.உன் கணவர் என்ன பண்றார்?
நான்: ...........................................
உமா:எத்தனை பசங்க?என்ன படிக்கிறாங்க?
நான்: அவங்க லாயர்
(தெரிந்திருக்கும்.இது முந்தைய கேள்விக்கு பதில்)
உமா:நீ வேலை பார்க்கறியா?நான் அஞ்சு வருஷத்திற்கப்புறம்  வேலையை விட்டுட்டேன்.
நான்:ஒரே பையன் டென்த் போறான் .

என்னால் இதற்கு மேல் தாங்க முடியவில்லை.டைப் செய்வதை நிறுத்தி விட்டு போனில் அழைத்தேன்.வள்ளென்று விழுந்தாள்.தோழிகள் தவிர யார் அந்த உரிமை எடுத்துக் கொள்ள இயலும்?
"டைப் பண்றதை நிறுத்தறச்சே பை சொல்லணும்ங்கற பேசிக் கர்டசி கூடத் தெரியாத உனக்கெல்லாம் எதுக்குடி ஸ்மார்ட் போன் ?நீ அப்பப்ப பேசு அதுவே தேவலை வாட்சப் வராதே.தாங்கலை"
அவள் சரியாகத்தான் சொன்னாள் எனத் தோன்றியது.
நீண்ட கடிதங்களிலும்,ஓரளவு இ மெயிலிலும் கூடத் தெரியும் நெருக்கம் இந்தக் குறும் செய்திகளில் இல்லை என்று தோன்றியது.இன்னும் சில நாட்களில் உமாவின் வேகத்திற்கு ஈடு கொடுத்து என்னால் இது போன்ற பரிமாற்றங்கள் செய்து கொள்ள முடியலாம்.ஆனால் முதல் வரியில் கேட்ட கேள்விக்கான பதிலை கடைசி வரிக்கு வருவதற்குள் மறந்து மீண்டும் அதையே கேட்கிறார்கள்.அர்த்தமற்ற நேர விரயம் அல்லவா?தொழில் நுட்பத்திற்கு எதிரி போல என்னை சிலர் பார்ப்பதுண்டு.நான் தொழில் நுட்ப வளர்ச்சி கண்டு மகிழ்ச்சியே அடைகிறேன்.ஆனால் அது இன்னும் உபயோகமான விஷயங்களுக்கு உதவலாமே தவிர ,"நீ எத்தனை மணிக்கு குளித்தாய்?என்ன கலர் உடை அணிந்திருக்கிறாய்?"என்பது போன்ற அல்ப விஷயம் பேச அல்ல.
மொபைல் போனை விட்டு ஒரு நிமிடம் கூட இருக்க இயலாது.தூங்கக் கூட முடியாது என்றால் அதற்கு அடிமையானதாகத்தானே அர்த்தம்?சில மணித் துளிகள் அடிமைப் பட்டதே மூச்சுத் திணற வைத்து விட்டது.நாள்பட்ட அடிமைத் தனம் போதைப் பழக்கத்திற்கு ஒப்பானது.வெளியில் வர முயற்சி தேவை.
ரஞ்ஜனி த்யாகு

MOTHER PROTECTS
இன்று ,.ஒரு விஷயம் படித்தேன்."விரும்புவதை விடுவது மட்டும் துறவறம் அல்ல.விரும்பாததை ஏற்றுக் கொள்வதும் துறவறம்தான்."எனக்கு ஒரு மிக நல்ல செய்தியாக அடுத்த போஸ்ட்டின் துவக்கமாகப் பட்டது.நாம் அனைவரும் துறவிகள்தானோ என்று தோன்றுகிறது.பிறந்த நாள் முதல் விரும்பாத விஷயங்களை எதிர்கொள்ளத் துவங்கி விடுகிறோம். அத்தனை நாள் கருவில் எந்த  வேலையும் செய்யாது சுகமாக அம்மா மூலம் உடலையும் உயிரையும் வளர்த்துக் கொண்டிருந்த குழந்தை பால் குடிக்க தன்  சிறு வாயை   அசைத்து  வேலை செய்யத் தொடங்குகிறது.ரொம்பப் பிடித்து அதை செய்யுமா இல்லை ஆயாசமாக இருப்பதால்தான் அழுகிறதா? குழந்தை வளர வளர அதன் லெவலுக்குப் பிரச்சினைகளும் வளர்கின்றன.நடக்கத் தொடங்கும் வரை அது தவழ்கிறதே எத்தனை கஷ்டம் தெரியுமா?காலை நாள் பூர உதைத்து அது செய்யும் உடல் பயிற்சி நாம் செய்தால் எல்லோரும் 50 kg தாஜ்மகால்தான்.இன்னும் கொஞ்சம் ஆழமான விஷயங்களுக்கு நகர்வோம்.

பள்ளி செல்லத் தொடங்கின உடனேயே the child is thrown into the world,the world full of opposites!நன்மையையும் தீமையும் நிரம்பின உலகு.பள்ளிக் கல்வி பற்றிக் கூற முற்படின் அது வேறு விவாதம்.மதிப்பெண்களால் மட்டுமே ஒரு குழந்தையை எடைபோடும் தவறை நம் பாடத்திட்டம் செய்வதால் சுயத்தைத் தொலைத்து கடனே என்று கடமை ஆற்றும் நம் செல்வங்கள்!காலை வேளையில் "பள்ளி வாகனம்"என்று எழுதிக் கொண்டு capacity ஐப் போல மூன்று மடங்கு எண்ணிக்கையில் மாணவர்களை சுமந்து செல்லும் ஆட்டோக்களை ஒரு நாள் சாலை ஓரம் நின்று உற்றுப் பார்ப்போம்.துறவிகள் முகங்களிலும் காண இயலாத acceptance ஐத்தான் நான் அந்த முகங்களில் பார்க்கிறேன்.இதெல்லாம் diversions from our topic .வாழ்க்கை நல்லதும் கெட்டதும் சேர்ந்ததே.இளம் வயதில் நமக்கு உள்ள நல்ல குணங்கள் வயது ஏற ஏற போர்க் குணமாவது ஏன் என யோசிப்பது அவசியம்.விரும்பின விஷயங்களைத் துறப்பது பெரிய கஷ்டம் இல்லை.பல காரணங்களால் அவை துறக்கப் படலாம்.அவற்றில் முதன்மைக் காரணம் விரும்பினது கிடைக்க வாய்ப்பில்லை என்பது.When we don't have access for something we like,we are forced to forget that.பொருள்களுக்கு மட்டும் அல்ல.மனித உறவுகளுக்கும் இதே விதிதான்.நாம் விரும்பும் விஷயங்கள் காலகட்டத்திற்கேற்ப மாறுபடும்.ஒரு புது விருப்பம் பழையதின் இடத்தை ஆக்ரமிக்கும் போது பழையது தானாகக் காணாமல் போகிறது.நாம் ஒன்றை அல்லது ஒருவரைத் துறக்கிறோம் என்று சொல்வதை விட துறக்கப் படுகிறோம் என்பதே சரி.முதலில் கொஞ்சம் சிரமமாக இருக்கும்.ஆனால் பழகிப் போகும்.

ஆனால் விரும்பாததை ஏற்றுக் கொள்வது என்று  ஒரு விஷயம் உள்ளது பாருங்கள்,அது வாழ்க்கைப் பாடம்தான்.மனதில் துணிவு,நம்பிக்கை , இறைவனிடம் அல்லது நமக்கு மேற்பட்ட சக்தியிடம் முழுமையான சரணாகதி அடைதல் ,எல்லா சூழலிலும் ஒளிந்து கொண்டிருக்கும் சிறு நல்லதையாவது தேடிக் காணும் தன்மை ,இறைவன் அவரவர் தாங்கும் சக்திக்கு மேற்பட்ட கஷ்டங்களைத் தராத அளவு கருணை கொண்டவன் என்ற உறுதியான எண்ணம் ,மற்றவர் பார்வையும் நம் பார்வையும் ஒரே போல் இருக்க வேண்டும் என்ற அர்த்தமற்ற எதிர்பார்ப்பு அற்று இருத்தல் ,அடி வாங்கினால் மறு கன்னத்தைக் காட்டாவிட்டாலும் திருப்பி அடிக்க சமயம் எதிர்பார்த்து மற்றவரை காயப் படுத்தாதிருத்தல் ,நாம் விரும்பாவிடினும் அமைதி விரும்பி ஒன்றை செய்தால் அன்று உலகம் சுற்றுவதை நிறுத்தி விடப் போவதில்லை என்ற தெளிவு ---இது போல பலவும் சாத்தியமானால் தான் விரும்பாதவற்றை ஏற்க முடியும்.

எல்லோரும் ஏசுபிரான் இல்லை.எதற்கு விரும்பாததை ஏற்கணும் என்ற கேள்வி மனதில் தங்குவது ஞாயமே.எனக்கும் அது உள்ளது.அதற்கு convincing ஆன  பதில் என்னால் கூற முடியவில்லை.ஓரளவு ஒத்துக் கொள்கிறார் போல சொல்கிறேன்.இப்போது விரும்பாமல் ஏற்றுக் கொள்ளும் ஒன்று எதிர்காலத்தில் மிகவும் நன்மை பயக்கலாம்.நம் போன்ற மனிதர்களுக்குத் தொலைநோக்கு கிடையாது.சிறு வட்டத்திற்குள் இருந்து யோசித்து ,நாம் எடுக்கும் முடிவால் நீடித்து நன்மை தந்திருக்கக் கூடிய எதையேனும் இழக்க வாய்ப்புண்டு.மேலும் குரங்கு போன்ற மனித மனம் இன்று விரும்பாததை நாளையோ மறுநாளோ விரும்பலாம்.திருத்தக் கூடிய முடிவுகள் ஆனால் தேவலை.Irreversible என்ற category ல் சேர்ந்த விஷயம் ஆனால் நாம்தான் losers ஆமாம், "பாதை வகுத்த பின்பு பயந்தென்ன லாபம்?அதில் பயணம் நடத்தி விடு மறைந்திடும் பாவம் !"கண்ணதாசன் மாதிரி யார் அழகாகச் சொல்வார்? மனிதன் இன்ப துன்பம் எதிலும் கேள்விதான் மிஞ்சும் என்கிறார்.நமக்கும் கேள்விதானே மனசில் நிற்கிறது?பாரதியார் தன்  வசனகவிதையில் "இவ்வுலகம் இனியது என்று தொடங்கி,சாதல் இனிது"என முடிக்கிறார்.நல்லதல்லாத எதையும் அவரால் பார்க்க இயலவில்லை.நாம் முயற்சி செய்யலாம்.ஒரு மராத்தான் ஓடி முடிப்பவனும் ஒற்றை அடியில்தானே தொடங்குகிறான்?மனமும் நம் பார்வைகளும் பண்ணும் மாயமே எல்லாம்.விரும்புவதை விலக்கும் துறவியாய் இருப்பதை விட,விரும்பாததை சகித்துக் கொள்ளும் துறவியாக இருக்கலாமே?Then,  the world may be a better place to live!

ரஞ்ஜனி த்யாகு

MOTHER PROTECTS
செப்டெம்பர் மாதம் பாரதியை அந்த மஹா கவியை நினைவு கூராது 25 நாள்களை ஓட்டினால் அது தவறல்லவா?எனவேதான் இந்த அவசர போஸ்ட் .வந்தவரெல்லாம் தங்கி விட்டால் இந்த மண்ணில் நமக்கே இடம் ஏது என்று கண்ணதாசன் சொன்னாலும் சிலர் தங்கிவிட்டிருக்கலாமோ என்ற எண்ணம் என்னால் தவிர்க்க முடிவதே இல்லை.உங்களுக்கு எப்படி?ஒரிஜினலான எழுத்து என்று ஒன்று உண்டா அல்லது எழுதும் போது மனதில் எட்டிப் பார்க்கும் பாரதியையும் கண்ணதாசனையும் இன்னும் பிற great souls ஐயும் தான் நம்முடைய வறுமை நிரம்பின சொற்களால் மறுபடி வெளிப் படுத்துகிறோமா ?பாரதியின் ஒவ்வொரு கவிதையையும் ஒரு போஸ்ட்டில் நினைவு கூர்ந்து அது பற்றிப் பேசினால்,நமக்கு இன்னும் எத்தனை பிறவி தேவை பேசி முடிக்க?இன்று என்னைத் தொட்ட கவிதைகளில் ஒரு சில மட்டும் நினைவுகளுக்குத் தீனி போட .

அக்கினிக் குஞ்சொன்று கண்டேன் ,நாலு வரியில் தற்போது பலர் செய்து கொண்டிருக்கும் motivational talks எல்லாவற்றிற்கும் முன்னோடியானதொரு கவிதை.முழுக் கவிதையைத் தேடித் படிக்கும் சிரமத்தைத் தமிழ் அறிந்த எல்லோரும் மேற்கொள்ள வேண்டும் என்பதால் கவிதையை என் போஸ்ட்டில் repeat செய்ய வேண்டாம் என்று எண்ணுகிறேன்.ஒரு அக்னித் துண்டத்தை காட்டின் மூலையில் வைத்தால் காடு முழுதும் வெந்து போகிறது.தழலின் தன்மையில் சிறியது,பெரியது உண்டா என்று கேட்கிறார்.இதைப் பலவாறாகப் பொருள் படுத்தலாம்.மனதின் ஓரம் தோன்றும் aspiration ஐக் குறிப்பதாக நான் எண்ணுகிறேன்.நம் அனைவருள்ளும் progress க்கான பொறி  உள்ளது.அது உண்மையில் அக்னி அளவு தீவிரத்துடன் இருப்பின் நம்மை முழுதும் ஆக்ரமிக்கும். உயர்த்தும். Desire ம் அத்தன்மையதே.எப்படி aspirations நம்மை ஆக்குமோ அப்படி ஆசை என்ற சிறு பொறியும்" நாம்" எனும் அழகிய வனத்தை நொடியில் அழிக்கும்.இதைத்தான் இன்று எல்லாப் பெரியவர்களும் வேறு மொழியில் சொல்கிறார்கள்.

There is a thin line which separates need and desire.We need great sincerity to  know that.உலக வாழ்வை நாம் தொடங்குவதற்குப் பின்புலத்தில் இருப்பதே ஆசைதான்.ஒரு நிகழ்வு தீவிரமான vibration உண்டாக்கினால் அது ஆசையால் விளைவதே.ஒரு நாளில் சித்தார்த்த புத்தர் ஆக  முடியாது.யோகம் செய்பவர்களுக்குத் தேவைகளும் இருப்பதில்லை. நம் போன்றவர்கள் ஆசைகளையாவது நம் கட்டுப் பாட்டில் வைத்திருப்பது ஒரு தேவை!!இப்படி வேறெங்காவது தாவுவது என் வழக்கம் ஆகிப் போய் விட்டது.அக்னிக் குஞ்சை பாரதி "ஆக்கும் aspiration "என்றாரா "அழிக்கும் ஆசை" என்றாரா அவரே அறிவார்,ஆனால் பொருள் பொதிந்த கவிதை.

நின்னைச் சரணடைந்தேன் கண்ணம்மா என்னைக் கவலைகள் தின்னத் தகாதென்று நின்னைச் சரணடைந்தேன் என்ற பாடல்.பொன் புகழை மட்டும் விரும்புபவர்கள் கவலை அற்று இருப்பது எப்படி?நான் அப்படித்தான் இருக்கிறேன்.ஆனாலும் என்னைக் கவலை தின்னாது காப்பாற்றுவாயா என்பது  அரற்றுகிறார் போல இல்லை?வேண்டாத எண்ணங்களும் அச்சமும் குடி புகுந்த என் மனதில் நீ புகுந்து அவற்றைக் கொன்று போடு என்கிறார்.எல்லாம் என் செயல் என்று எண்ணும் என் மூட மனதில் வெளிச்சம் தா .அனைத்தும் உன் செயல் என்ற வெளிச்சம் தா என இறைஞ்சுகிறார்.எத்தனையோ துன்பமான,சோர்வான சூழ்நிலையில் இருந்தும் அவை எதுவும் எனக்கில்லை ,ஏன் என்றால் அன்பு நெறியில் அறங்கள் வளர்ந்திட உன்னையல்லவோ சரணடைந்து விட்டேன் என்பது என்ன மாதிரியானதொரு simple and great belief !!கண்ணம்மா என் குலதெய்வம் என்ற பாடல்.நல்லது நாட்டுக தீமையை ஓட்டுக என்பது கடைசி வரி.

செப்டெம்பர் மாதம் என்று தொடங்கியது போஸ்ட்டிற்கு ஒரு தொடக்கம் வேண்டியே அன்றி வேறில்லை.பாரதியார் தொடாத எதையும் தமிழில் எழுதுவது சாத்தியமா தெரியவில்லை.இரண்டு பாடல்களுக்கு மேல் எடுத்துக் கொண்டால் போஸ்ட் நீளும்.ஒரு நாளின் பெரும் பகுதியை நாம் விரும்பினாலும் இல்லை என்றாலும் செய்தே ஆக  வேண்டிய வேலைகள் ஆக்கிரமிக்கின்றன.அப்போது பளு தெரியாமல் இருக்க நினைவுகளைத் துணைக்கழைப்போம் அல்லவா?அந்த நினைவுகளில் ஒரு பாரதியார் பாடல் வந்து உட்காருவது ஒரு புது உற்சாகம் தருகிறது.சந்தோஷங்கள் infectious தானே?அதனால் இந்த பகிர்வு.நாளை பேசலாம்.

ரஞ்ஜனி த்யாகு

MOTHER PROTECTS
எந்தக் காரியத்தைத் தொடங்கினாலும் இடையூறின்றி இனிது முடிய எல்லோரும் பிரார்த்திக்கும் முழுமுதற் கடவுள் பிள்ளையார்.நாம் இந்த அவசர யுகத்தில் வணங்கிச் செல்லும் விதத்தில் எளிமையாகக் கோவில் கொண்ட ஒரே தெய்வம் அவர்.எந்த வழி சென்றாலும் கூப்பிடு தூரத்தில் ஒரு பிள்ளையார் கோவில் உள்ளது தமிழகத்தின் தனிச் சிறப்பு.ஆனை  முகத்தோன் அம்பிகையின் திருமேனி மஞ்சளில் இருந்து தோன்றியவர்.அன்னைக்குக் காவல் இருந்து அப்பனை எதிர்த்து அதன் பலனாக சிரம் இழந்து மீண்டும் தந்தையின் கரத்தால் வேழமுகம் பெற்றவர்.கணங்களின் தலைவனாய் விளங்குவதால் கணநாதர்.செல்வமும் ஞானமும் நல்குபவர்.சரி,ஞானம் என்றால் என்ன?அறிவியலை விஞ்ஞானம் என்கிறோம்.ஆன்மிக அனுபவத்தை மெய்ஞானம் என்கிறோம்.இரண்டிற்கும் என்ன தொடர்பு?அல்லது என்ன வித்தியாசம்?அது பற்றிய சிறு விவாதம்தான் இன்னும் சில மணித்துளிகள் நாம் செய்யப் போவது.இது சற்றே பெரியதொரு topic .ஓரளவு அனுபவம் பெற்று ,தகுதியும் பெற்றால்தான் விளக்கவும் விளங்கிக் கொள்ளவும் முடியும்.நான் கூறப் போகும் விஷயங்கள் புத்தகங்கள்,internet ல் இருந்து சேகரித்த தகவல்கள்தான்.பெரியவர்கள் கருத்துப் பிழைகள் ஏதேனும் கண்டு பிடித்தால் முடிவில் தெரிவித்தால் திருத்திக் கொள்வேன்.



இந்து சமயம் எப்போது உருவானது?அதற்கு செப்டம்பர் 17ம் தேதி என்பது போல நாள் சொல்ல முடியாது.மகான்கள் கடவுளை நோக்கி நடந்த பாதையை அடிப்படையாய்க் கொண்டு உருவானதே அது.சமய உண்மைகள் ஆழம் நிறைந்தவை.இப்போது எதை எடுத்தாலும் விஞ்ஞானப் படி அது சரியா என ஆராய்கிறோம்.ஆனால் அந்த விஞ்ஞானமே சரியா?எது சரி எது தவறு?ஒவ்வொரு காலகட்டத்தில் ஒவ்வொன்று சரி.உதாரணத்திற்கு ஒரு விஷயம் எடுத்துக் கொள்வோம்.மருத்துவர்கள் ஒரு மருந்து கண்டுபிடிக்கிறார்கள்.சில காலம் பழக்கத்தில் இருந்த பின் அவர்களே அதன் sideeffects மிகவும் தீவிரமாக உள்ளதாய்க் கூறி அதை ban செய்து விடுகிறார்கள்.விஞ்ஞானம் அறிவு பூர்வமானது.ஆனால் ஒரு கண்டுபிடிப்பைத் தவறாக்கி மற்றொன்று அந்த இடத்தை ஆக்ரமிக்கும் போது விஞ்ஞானம் குருடாகிப் போகிறது.விஞ்ஞானி முட்டாளல்ல.ஆனால் பல நேரம் விஞ்ஞானம் என்ற பெயரால் மதத்தைக் கொச்சைப் படுத்துவது தவறு.மூட நம்பிக்கைகள் வைத்துக் கொள்வது அதனினும் தவறு.சமயம் விஞ்ஞானத்தை உள்ளடக்கியது.ஒரு கோவிலின் அமைப்பையே எடுத்துக் கொண்டால் ஆகம விதிகளின் படி கட்டப் பட்ட ஆலயங்களில் விஞ்ஞானத்தின் பங்கு என்ன என்று அறிந்து கொள்ளலாம்.

நம் உடல் ஒரு ஆலயம்.வெள்ளை அணுக்களும் சிவப்பணுக்களும் சேர்ந்த ரத்தம் உடல் முழுதும் ஓடிக் கொண்டிருக்கிறது.செம்மண்ணும் சுண்ணாம்பும் பூசப் பட்ட மதில் சுவர் கொண்ட ஆலயத்தில் கர்பக்ருஹத்தில் கடவுள் வீற்றிருக்கிறார்.கர்ப க்ருஹத்தின் மேல் உள்ள பகுதியை விமானம் என்கிறோம்.crane எல்லாம் இல்லாத காலத்தில்,விமானத்தின் மேல் வைக்கப் பட்ட கல் சாரம் கட்டி மேலே ஏற்றப் பட்டது.கோவில் தூண்கள் எப்படி நின்றன?சிமெண்ட் இல்லை என்றால் எது இணைப்புக்குப் பயன் படுத்தப் பட்டது?அன்றும் விஞ்ஞானமும் கணக்கும் உண்டு.மூதாதையர்கள் முட்டாள்கள் அல்லர்.சமூக சிந்தனையுடனும் கோவில்கள் கட்டப் பட்டன.உயரமான கோபுரங்கள் ஊர் நன்மை கருதி வடிவமைக்கப் பட்டவையே.பொருள்கள் கோபுரங்களில் வைத்துப் பாதுகாக்கப் பட்டிருக்கின்றன.வெள்ளம் போன்ற இயற்கைப் பேரழிவுகளின் போது மக்களையும் பொருள்களையும் பாதுகாக்க உயர்ந்த கோபுரங்கள் உதவின.

ஒரு சூப்பர் மார்கெட்டில் பொருள் அடுக்குவது போல் இஷ்டப் படி ஆலயம் எழுப்ப இயலாது.அந்தக் கட்டமைப்பிற்கு பொருள் உண்டு.கர்பக்ருஹம் நம் கபாலம் போல.அங்கு இறைவன் ஆற்றல் உள்ளது.கோவில் கொடிமரம் முதுகுத் தண்டு போல.கீழே உயிராற்றலின் ஆக்க சக்தி குண்டலினி சுருண்டு படுத்துள்ளது.குண்டலினி அங்குள்ள வரை உலக சிந்தனைகளே இருக்கும்.அதைக் கபாலத்திற்குக் கொண்டு வர வேண்டும்.சரீரத்தைக் கடந்து நிற்றல் வேண்டும்.ஜீவன் சிவனாக வேண்டும்.அதைத்தான் கொடிமரம் கடந்து சென்று கர்பக்ருஹத்தில் உள்ள இறைவனைத் தரிசிப்பதற்கு ஒப்பிடுகிறோம்.திருஅண்ணா மலையில் கிரிவலம் செய்வோர் ஒரு ஆன்மிக அனுபவம் அடைகிறார்கள்.கிரிவலப் பாதை முழுவதும் மூலிகை மரங்கள்.அந்தக் காற்றை சுவாசிப்பதில் உள்ள நன்மை கருதி கிரிவலம் செய்வோரும் உண்டு.சமய நம்பிக்கைகளும் விஞ்ஞானமும் ஒன்றை ஒன்று compliment செய்து கொள்ளும் தருணங்கள் இது போல் பல உண்டு.பிள்ளையாருக்குத் தோப்புக்கரணம் போடுகிறோம்.அருள் வேண்டி.தலையில் நெற்றிப்பொட்டில் இரண்டு பக்கமும் குட்டிக் கொள்வதை science super brain yoga என்றழைக்கிறது.சூரிய நமஸ்காரம் தரும் பலன்களுக்கும் விஞ்ஞானிகளும் சமயவாதிகளும் கூறும் விளக்கங்கள் வேறே தவிர அது எத்துணை நன்மை பயப்பது என்ற கருத்தில் மாறுபாடில்லை.

விஞ்ஞானிகள் மெய்ஞானிகளின் வரலாற்றைக் கூர்ந்து நோக்கினால் விஞ்ஞானிகளுக்கு ஒரு விஞ்ஞான உண்மை உதயமாவதோ மெய்ஞானிகளுக்கு கடவுள் பற்றிய பேருண்மை உணர முடிவதோ அவர்கள் தன்னை இழந்த கணத்தில்தான் நடக்கிறது.அறிவியல் அறிந்த எல்லோரும் ஆர்கிமெடிசை அறிவார்கள்.ஆர்கிமெடிஸ் என்ன கண்டு பிடித்தார்?ஒரு பொருள் ஒரு திரவத்தில் மிதக்க வேண்டும் என்றால் அதன் எடை அதனால் வெளியேற்றப் படும் திரவத்தின் எடைக்குச் சமமாக இருத்தல் வேண்டும்.இந்தத் தத்துவத்தின் அடிப்படையில்தான் நவீனக்  கப்பல்கள் வடிவமைக்கப் பட்டிருக்க வேண்டும்.ஒரு நாள் குளித்துக் கொண்டிருந்த போதுதான்  ஆர்கிமேடிசுக்கு இந்த அறிவியல் உண்மை உரைத்தது.உடனே அவர் யுரேகா யுரேகா என்று கத்திக் கொண்டு குளியலறையை விட்டு  வெளியே ஓடி வருகிறார். உடம்பில் ஒட்டுத் துணி இல்லை.தன்  பற்றிய பிரக்ஞை அற்றவர்கள்தான் துணி இல்லாமல் வெளியே வருவார்கள் அல்லவா?பிரக்ஞை அற்ற நிலையில்தான் அவருக்கு ஒரு அறிவியல் தத்துவம் உதித்தது.மெய்ஞானிகள் நிலையும் அதுவே என்பது சொல்லி விளங்க வைக்க வேண்டியதில்லை.அவர்கள்" தான் என்ற பிரக்ஞையை விட்ட போதுதான் பேருண்மைமையாம் கடவுளை அறிகிறார்கள்.விஞ்ஞானமும் மெய்ஞானமும் சந்திக்கும் புள்ளி அதுவே.   "விஞ்ஞானம் உண்மை என்றால் மெய்ஞானம் பேருண்மை.கோவிலில்பயன்படுத்தப் படும் பூக்கள்,நெய் விளக்கு,சந்தனம்,பன்னீர் ,பத்திப் புகை எல்லாம் ஒரு positive energy தரும் பொருள்கள்.இன்னும் சொல்லிக் கொண்டே போகலாம்.

வேதகால ரிஷிகள் மூன்று விதமான அக்னி பற்றி அறிவார்கள்.ஒன்று ordinary fire -ஜடஅக்னி ,இரண்டாவது electric fire-மின்சாரம் ,மூன்றாவது solar fire .நவீன விஞ்ஞானம் முதல் இரண்டு அக்னியையே அறிந்திருந்தது.The fact that an atom is like a solar system could lead them to the 3rd discovery.அணுவைத் துளைத்து ஏழ் கடலைப் புகட்டி குறுகத் தரித்த குறள்என்று சொல்லப் பட்டிருக்கிறது.அணுசக்தி பற்றிய அறிவு ஆதிகாலம் தொட்டே இருந்துள்ளது.கணித மேதை ராமானுஜன் கூறுகிறார்,"An equation for me has no meaning unless it expresses a thought of God." ஆழ்மனதில் மெய்ஞாநிகளாய்  இருப்பவர்களே விஞ்ஞானியாகப் பரிணமிக்கிறார்கள்.உண்மையான மெய்ஞாநிகளுக்குப் புலப்படாத விஞ்ஞான உண்மைகள் இல்லை.

பகவான் விஷ்ணுவின் பத்து அவதாரங்களும் விஞ்ஞானத்துடன் கொண்ட தொடர்பை ஒரு முறை நினைவு கூர்ந்து விட்டு உரையை முடித்துக் கொள்ளலாம்.மத்ஸ்யாவதாரம்.மீன்.கடல் வாழ் உயிரினம்.கூர்மாவதாரம் ஆமை.நீரிலும்,நிலத்திலும் வாழ முடிந்த உயிரினம்.வராஹ அவதாரம் Complete transition from water to land.நரசிம்ஹ ம்.பரிணாம வளர்ச்சியில் அடுத்த,பெரிய வளர்ச்சி.வாமன அவதாரம்.முழுமையாக evolve ஆகாத குள்ள மனிதன்.பரசுராமர்.காட்டில் வசித்த,ஆயுதங்களைக் கையாளும் திறமை பெற்ற மனிதன்.ஸ்ரீ ராமாவதாரம்.பல கலைகளில் தேர்ச்சி பெற்ற சமூக வாழ்வின் முக்கியத்துவத்தைக் காட்டின அவதாரம்.இன்னும் கறைபடாத மனிதனை,வாழ்வாங்கு வாழ்ந்து தெய்வ நிலை பெற்ற மனிதனைக் காட்டிய அவதாரம்.ஸ்ரீ க்ருஷ்ணாவதாரமாம் பூர்ணாவதாரம்.அரசியல் வாழ்வின் தன்மையை உலகிற்கு உணர்த்திய ,குழப்பங்கள்,பேராசை நிறைந்த மனிதர்கள் படும் பாட்டை உணர்த்தி,அதர்மத்தை அழித்து தர்மத்தை நிலை நாட்டிய அவதாரம்.அடுத்து புத்தர்.உள்  நோக்கிய பயணம் மேற்கொண்டு இன்னும் உயர் நிலைக்குச் சென்ற மனிதனைக் காட்டின அவதாரம்.கடைசியாகக் கல்கி.Destruction.

விஞ்ஞானமும் மெய்ஞானமும் ஒன்றுடன் ஒன்று பின்னிப் பிணைந்தவையே.பிரித்துப் பார்க்க இயலாதவை.இது போன்றதொரு இன்னுமோர் இனிய நாளில் மேலும் பேசுவோம்.கடல் மணலை எண்ணுவது போல ஒரு பிரயர்த்தனமாகவே அது அமையும்.I thank you all very much for your patient listening.



MOTHER PROTECTS
Being a fifth wheel to the coach என்ற பிரயோகத்தை நீங்கள் கேட்டிருப்பீர்கள்.சில முறை அல்லது பல முறைகள் அப்படி உணர்ந்தும் இருக்கலாம்.நான்கு சக்கரங்களில் ஓடும் ஒரு வண்டிக்கு ஐந்தாவது சக்கரத்தால் எப்படிப் பலன் இல்லையோ அது போல ஒரு இடத்தில் ஒரு பொருளின் அல்லது ஒரு மனிதரின் தேவை இல்லாத போது அப்பொருள் அல்லது மனிதரை ஐந்தாவது சக்கரம் என அழைக்கிறோம்.ஆனால் ஐந்தாவது சக்கரம் உணர்ச்சி அற்றது.ஐந்தாவது சக்கரம் போல் நடத்தப் படும் மனிதன் ஜீவன் உள்ளவன்.சமீப நாட்களில் எனக்கு மிகவும் நெருங்கிய சிலர் தாம் வாழ்வில் ஒரு ஸ்டெப்னி போல, உயிரற்ற பொருள் போல் நடத்தப் படுவதாய் வருந்தியது என்னை மிகவும் சங்கடப் படுத்தியது.யோசிக்கவும் வைத்தது.

அது போல் வருந்தும் எல்லோருக்கும் ஒன்று கூற விரும்புகிறேன்.மற்றவர் நம்மை அப்படி நடத்துகிறார்களா அல்லது அது  நம் மனப் பிரமையா என்ற ஆராய்ச்சிகளைப் புறம் தள்ளுங்கள்.நம் விருப்பம் அற்று நம்மை யாரும் அப்படி நடத்துவது சாத்தியம் இல்லை.ஐந்தாவது சக்கரமாய் உணராமல் இருப்பதில்தான் சூட்சுமம் உள்ளது.  இயல்பாய் வாழ்க்கையை எடுத்துக் கொள்வோம்.அனாவசியக் கவலைகளும்,  நமக்கு அவசியம் அற்ற எதையும் தெரிந்து கொள்ளும் ஆர்வமும் அற்று இருப்போம்.ஒரு பயணத்தில் திடீரென ஒரு டயர் பழுது பட்டால் ஐந்தாவது சக்கரம் இல்லாது போனால் என்ன ஆகும்?திண்டாடிப் போவோம்.வாழ்க்கைப் பயணமும் அது போலத்தான்.

எல்லா நிகழ்சிகளையும் பல விதமாக நோக்கலாம்.எதிர்மறையாக நோக்குவது நம்மை வருத்தும். "நான் யாருக்காகவும் எப்போதும் உதவத் தயாராக உள்ள ஐந்தாம் சக்கரம்.நான் இல்லாது போனால் என் சுற்றமும் நட்பும் திண்டாடிப் போகும்"  என்று மாற்றி யோசித்துப் பாருங்கள். கார் டிக்கியில் கம்மென்று கிடக்கும் ஸ்டெப்னி பல பயணங்களில் சும்மாதான் இருக்கிறது.ஆனால் தேவை வந்து விட்டால் அதனால் அல்லவோ பயணம் நல்ல விதமாய் முற்றுப் பெறுகிறது?சிறு வட்டத்திற்குள் இருந்து வருந்துவதல்ல வாழ்க்கை.தீதும் நன்றும் பிறர் தர வாரா.நான் யாருக்கும் தேவை அற்றவள் எனத் தயவு செய்து நினைத்துக் கொள்ளாதீர்கள் என் அன்பு சினேகிதிகளே.தேவை இல்லாமல் ஒரு புழுவைக்  கூட இறைவன் படைக்கவில்லை.பயனற்ற வாழ்வு,அர்த்தமற்ற வாழ்வு என்றும் ஏதும் இல்லை.

ரஞ்ஜனி த்யாகு

Appeared in September 2015 issue -Manjula Ramesh's snehidhi



MOTHER PROTECTS
Spiritual என்ற ஆங்கில வார்த்தைக்கு சரியான தமிழ்ப் பதம் ஆன்மிகம் என்று கொள்ளலாமா?சமயம் பற்றியும் ஆன்மீகம் பற்றியும் பேச முற்படுவது குருமஹராஜ் ராமகிருஷ்ண பரமஹம்சர் கூறினது போல் உப்பு பொம்மை கடல் ஆழம் காணச் செய்த முயற்சியே.நேற்று ஒரு மின்னஞ்சல் வந்தது.இயற்கைச் சூழலில் மனம் ஒன்று பட்டு இருந்த அனுபவத்தை நண்பர் ஒருவர் வர்ணித்து இருந்தார்.பறவைகளும் விலங்குகளும் தத்தம் வேலையைப் பார்த்துக் கொண்டு ஆனந்தமாய் சுதந்திரமாய் இருப்பதாகவும் நாம் அதாவது மனித இனம் அவ்வாறு இல்லை என்பதே அந்த எழுத்தில் தொனித்த செய்தி.மேலும் சுற்றுப் புறம் வளமாக இருக்க எல்லா உயிரினமும் அளிக்கும் பங்கும் அதிகம் மனிதன் அதே சுற்றுச் சூழலை மாசு படுத்தச் செய்யும் பங்களிப்பும் அதிகம் என்பதெல்லாம் அவர் வாதம்.இது ஒரு செய்தியாக மட்டும் இருந்திருந்தால் படித்து விட்டு விட்டிருப்பேன்.ஆனால் ஆன்மீக நாட்டம் என்ற சொல் குறுக்கிட்டதே இதை எழுதத் தூண்டியது.

விதி வலிமையானது.கடவுளிடம் கொள்ளும் இடையறா சிந்தனை விதியின் வலிமையைக் குறைக்கும் ஆனால் முழுதும் மாற்றாது. நான் சொல்வது சில்லரையான விஷயங்களை விதி என்ற சொல்லில் அடக்குவதல்ல.நம் பிறப்பு,சூழ் நிலைகள் ,தானாக ஏற்படும் உறவுகள் போன்ற பொதுவான விஷயங்களை மட்டுமே.ஏன் இந்த நாட்டில்,இந்தப் பெற்றோருக்கு,ஏழையாக அல்லது பணக் காரனாகப் பிறக்கிறோம் ஏன் சிலருக்குப்  பிறப்பு முதலே உள்நோக்கும் பாவம் வருகிறது பிறர் ஏன் superficial ஆகவே வாழ்வை வாழ்கிறார்கள் என்பதெல்லாம் நம்மால் அறிய முடியாதவைதானே?அது மட்டுமல்ல.ஒவ்வொரு நிகழ்வுமே நமக்கு மேற்பட்ட சக்தியால் நடக்கிறது என்பதே ஆன்மீகவாதிகளின் கோட்பாடு.மதி விதியை வெல்லுமானால் சமயத்தில் அதை அருள்பவனும் இறைவனே என்றுதான் ஆன்மீக நாட்டம் அதிகம் கொண்டவர்களால் நினைக்க இயலும்.

சமூக அக்கறை தேவைதான்.நம்மை முதலில் மாற்றிக் கொள்வதுதான் செய்ய முடிந்த சுலபமான செயல்.பின் மற்றவரை influence செய்ய முயலலாம்.ஆனால் அதை எந்த அளவு கொண்டு செல்ல முடியும் என்பது நம் கையில் இருப்பதாக நான் நினைக்கவில்லை.அதற்காக உலகம் நன்றாக இருக்க வேண்டும் என்பவர்கள் எல்லாம் தேவை இல்லை என வாதம் புரியவில்லை.அவரவர்க்கு ஒரு கடமை உள்ளது.சிலர் உலகில் பெரும் மாற்றங்கள் கொண்டு வருகிறார்கள் என்றால் அவர்கள் அந்த mission உடன் உலகிற்கு வந்துள்ளார்கள் என்று பொருள்.ஸ்வாமி அரவிந்தர் அனைத்தயும் அன்னையிடம் ஒப்படைத்து விட்டு வெகு சீக்கிரமே பொது வாழ்வில் இருந்து விலகி விட்டார்.குரு மஹராஜ் ராமகிருஷ்ண பரமஹம்சரின் அவதாரம் சொல்லும் செய்தி வேறு.ஸ்வாமிஜி விவேகானந்தர் அவதாரம் சொல்லும் செய்தி வேறு.அதே போல் சமூக அக்கறை வேறு .உலகம் ஒழுங்காக இல்லையோ என்ற கவலை வேறு.

Rhythm தவறாமல்தான் உலகில் அனைத்தும் நடக்கின்றன.ஆனால் தவறான மனிதர்களும் உலகில்  உள்ளார்கள்.திருடனாய்ப் பார்த்து திருந்தா விட்டால் திருட்டை ஒழிக்க முடியாது என்பது போல வெளியில் இருந்து யார் என்ன சொன்னாலும் அந்தந்த மனிதன் மனதில் ஒரு பல்ப் எரிய வேண்டும்.அப்போதுதான் நல்லது நடக்கும். அதற்கு அவன் கர்ம வினையே காரணம்.பறவை போல் சுதந்திரமாய் இருக்க ஏன் மனிதனால் இயலவில்லை என்றும் நண்பர் கேள்வி எழுப்பி உள்ளார்.பறவையாவது சிந்திப்பதில்லை.மனிதன் சிந்திக்க முடிந்தவன்.ஒரு சூழ்நிலைக்கு நாம் அடிமை என்ற எண்ணம் நம்மை அடிமையாக்குகிறது.அதே சூழ்நிலைக்கு நாம் எஜமான் என நினைத்தால் நாம்தான் Boss .எண்ணங்கள்தான் காரணம்.

எளிய விஷயங்கள் ஒரு பிரமிப்பு ஏற்படுத்துவதையும் உண்மையில் பிரமிக்கத் தக்க விஷயங்கள் குடத்துள் இட்ட விளக்கு போல் அமைதியாய் இருப்பதையும் பல முறை வாழ்வு நமக்குக் காட்டி இருக்கும்.நம் மனம் மொழி செயல்கள் ஒன்று பட்டு Let us just live .நாம் மற்றவர்களை விட எந்த விதத்திலும் நம்மை உயர்வாக நினைப்பது ஒரு அறியாமையே.மிக அதிக உயரத்தைத்  தொடும் போதுதான் மனித மனதின் சாதாரண ஆசா பாசங்களைக் கடந்த போதுதான் நம்மை சுதந்திரமானவன் என்று நினைத்தாவது கொள்ளலாம்.சாதாரண சமூக விதிகளின் படி மிகவும் நேர்மையாளராக,reasonable ஆக இருப்பவர்கள் நம்மை அறிவு ஜீவிகள் என எண்ணிக் கொள்கிறோம்.நம் அதீத அறிவு என்று நாம் எண்ணுவது ஒரு மாயையே.எண்ணங்களின் சங்கமம் debate என்றுஅறியப் படுகிறது.அதில் பெரும்பாலும் ஒரு பகுதியே உண்மையாக உள்ளது.வாதம் புரிவதில் வல்லவர்கள் இது போன்ற கருத்துப் பரிமாற்றங்களில் வெற்றி காணலாம்.அந்த வெற்றியால் நாம் சொன்னது சரி என எண்ணியும் கொள்ளலாம்.ஆனால் மற்றவர் சொன்னது உண்மைக்கு நெருங்கினதாக இருக்கும் பட்சத்தில் அதை யோசிக்கும் வாய்ப்பைக் கூட இழந்து விடுகிறோம்.அறியாமை நிறைந்த,எதிர்பாராதவை எப்போது வேண்டுமானாலும் நடக்க வாய்ப்புகள் உள்ள இந்த உலகில்  ஒரு துளி உண்மை wisdom இறைவனால் அருளப் பட்டால் அது ஒரு சமுத்திரத்திற்குச் சமம்.
ரஞ்ஜனி த்யாகு 


MOTHER PROTECTS
ப்ரயத்தனம் எடுத்துக் கொண்டு நிகழும் சந்திப்பு ஒரு வகை.தானாக நிகழ்வது இரண்டாவது வகை. ப்ரயத்தனப் பட்டு ஏற்படுத்திக் கொள்ளும் சந்திப்புகளில் நாம் கவனமாக இருக்க முடியும்.சந்திப்பு சந்தோஷமாக முடியலாம்.சங்கடங்களிலும் கொண்டு விடலாம்.,நாம் கவனமாகத் தேர்ந்தெடுத்த பின்னும்.ஆனால் உன்னைச் சொல்லிக் குற்றமில்லை பாட்டு சொல்வது போல் அதில் யார் குற்றமும் இல்லை.தானாக நிகழும் சந்திப்புகள் நீண்ட காலம் தொடரும் நட்பாவதும் நடக்கலாம்.சென்ற போஸ்ட்டிற்கு பதில் அளித்த நண்பர் ஒருவர் நம்பிக்கை என்பது என்ன என்று கேள்வி எழுப்பி உள்ளார்."எது நம்பிக்கை ,கடவுள் உள்ளார் என்பதா இல்லை என்பதா ,குழந்தைகளுக்கு மனதில் நம்பிக்கை உணர்வை எவ்விதம் தூண்டுவது,அறிவியலும் தத்துவமும் நம்பிக்கை பற்றி விளக்க முடியுமா "என்று கேட்டுள்ளார்.அந்தக் கேள்விகளும் நேற்று நிகழ்ந்த சந்திப்புமே இந்த போஸ்ட்டிற்கு துவக்கம்.

பல ஆண்டுகள் கழித்து ஒரு நபரை சந்திப்பது வேறு யாரையோ பார்ப்பது போல்தான் என்று தோன்றுகிறது.வெளித்தோற்றத்தைப் புறம் தள்ளி விடுவோம்."நீ துளியும் மாறவில்லை" என்பது பொய் போலத்தான் என் மனம் நினைக்கிறது.போகும் ஒவ்வொரு ஆண்டுடனும் வயதும் போகும் போது அதெப்படி மாற்றம் நிகழவில்லை என்று கதை சொல்லலாம்?ஐந்து வயதில் இருந்த நானும் நீங்களும் இறந்து விட்டதுதானே நிஜம்?சில நாட்கள் முன்னம் நானும் இந்தப் பொய்யை உண்மை என நம்பிக் கொண்டுதான் இருந்தேன்.உடனே நம் மனது மாற்றம் என்பதைக் கெட்ட மாற்றம் எனப் பொருள் படுத்தி யோசிக்கக் கூடாது.It may be change for the better.நட்பும் நம்பிக்கையும் தொடர்புடையவவை.கொஞ்சம் நம்பிக்கை பற்றிப்பேசி விட்டு இரண்டையும் தொடர்பு படுத்தலாம்.

நம்பிக்கைக்கு definition கொடுக்க இயலாது.எது அன்றி வாழ்க்கை இல்லையோ அது நம்பிக்கை.அதைக் கடவுள் மேல் வைக்கலாம்,தன் மேலே வைத்துக் கொள்ளலாம்,தான் சார்ந்துள்ள தன்னைச் சார்ந்துள்ள பேர் மேல் வைக்கலாம்.அது ஒரு பற்றுக் கோடு . நம்பினோர்க்கு அவர் சாமி.நம்பாதவர்களுக்குக் கல்.Philosophical ஆக sound பண்ணாமல் faith பற்றி விளக்கம் கூற முற்பட்டால் நான் தோல்வியே அடைவேன்.இறையிடம் கொள்ளும்,தன்னிடமே கொள்ளும் நம்பிக்கை தவிர வேறு எதன் மீது வைக்கும் நம்பிக்கையும் ஒரு நாள் இல்லையேல் ஒரு நாள் மனம் புண் படுவதில்தான் முடியும். நேர விரயம் தவிர வேறில்லை.

மௌனம் ஒரு மொழி.உயர்ந்த மொழியும் கூட.உரையாடலில் இருவர் பங்கு உள்ளதால் ஒத்த எண்ணங்கள் அற்ற போது அது நிஜ அர்த்தத்தை இழந்து அனர்த்தமாகி விடுகிறது.அக்னிக்குக் கொடுக்கப் படும் பொருள்களை அது வேக வேகமாய் விழுங்குவது போல் மொபைல் போனை சார்ஜ் செய்ய இணைத்தால் அது அதி வேகமாய் சார்ஜ் ஆவது போல் பேசப் பேச விஷயங்கள் பல பரிமாணங்களில் வளர்கின்றன.ரயில் பயணங்களில் நிகழ்வது போன்ற சந்திப்புகளில் எதிர்பார்ப்பும் இல்லை.ஏமாற்றமும் இல்லை.எல்லா சந்திப்புகளையும் ரயில் சந்திப்பு போன்று எளிமையாக ஆக்கிக் கொள்ளலாமே?வாழ்க்கை ஒரு ரயில் பயணம்தான் அல்லவா?நம் ஸ்டேஷன் வந்தால் இறங்கப் போகிறோம்.நம்முடன் தொடர்பில் உள்ள எல்லாரும் நிஜத்தில் ரயில் சிநேகங்கள் தவிர வேறில்லை.காலம் முன்னும் பின்னும் நீண்டு கிடக்கிறது.சிலர் நம்முடன் ஒன்றாக ஏறி ஒன்றாக இறங்குகிறார்கள்.எவ்வளவு சிநேகமாய் இருப்பினும் சில சமயம் இறங்கும் நேரம் வந்து விடுகிறது,யாரேனும் ஒருவருக்கு.அப்படி இறங்குபவர்களை நம்பிக்கை துரோகி என்று அழைக்கிறோமா?பின் நிஜத்தில் மட்டும் ஏன் அனாவசியமாய் faith என்று பெரிய வார்த்தைகள் கூறி பயணத்தின் இனிமையைக் கெடுத்துக் கொள்ள வேண்டும்?

சற்றே வெளி வந்து எட்டிப் பார்த்து சொல்ல நினைத்ததை சொல்லி விட்ட இந்த நத்தை மீண்டும் சொல்லத் தூண்டும் விஷயம் கிடைக்கும் வரை உள்ளே செல்கிறது.

ரஞ்ஜனி த்யாகு



MOTHER PROTECTS
சிவபெருமான் மேல் காதலாகிக் கசிந்துருகுவோர்க்கே கிரிவலம் செய்யும் பாக்கியம் அமைகிறது.உடற்பயிற்சிக்காக,மூலிகைக் காற்றை சுவாசிக்க என்று வேறு காரணங்கள் கற்பித்துக் கொண்டு கிரிவலம் செய்வோரும் அவன் மேல் மனம் கசிந்து போகாமல் இருப்பது சாத்தியமில்லை.நினைத்தாலே முக்தி அருளும் தலமாம் திருவண்ணாமலையில் கால் பதிக்கும் போதே ஒரு அமைதி நம்மைச் சூழ்கிறது.எங்கு திரும்பினும் லிங்க மயம் .லிங்க வடிவம் பற்றி ஒன்று கூற விருப்பம்.பிள்ளையார் வடிவத்திற்கும் லிங்க வடிவிற்கும் மனதை ஒருமுகப் படுத்தும் சக்தி அதிகம் உள்ளதாய் எப்போதும் தோன்றும்.ஒரு ராமர் படத்தையோ லக்ஷ்மி படத்தையோ காலண்டரில் அல்லது வேறு இடங்களில் பார்க்கும் போது என் .டி .ஆரோ நயன்தாராவோ மனதில் சில சமயம் எட்டிப் பார்ப்பதுண்டு.சில பெண்களைப் பார்த்து "அப்படியே மஹாலக்ஷ்மி மாதிரி இருக்கிறாய் "என்று பொய் சொல்வோம்.ஏதோ அந்த தெய்வத்தை ஒரு தடவை பார்த்து வந்தார் போல் .வரலக்ஷ்மி விரதம் பூஜை செய்யும் போது சம்பந்தம் அற்று அந்தப் பெண் முகம் மனதில் நிழலாடும்.லிங்க வடிவில் சிவனைத் த்யானிக்க இந்த பிரச்சினை இல்லை.

கிரிவலப் பாதையில் எட்டு லிங்கங்கள் சிறு கோவில்களில் பிரதிஷ்டை செய்யப் பட்டுள்ளன.வலம் வருவோர் அநேகமாக எல்லா லிங்கங்களையும் தரிசித்துச் செல்கிறார்கள்.இந்திர  லிங்கம் முதலாவது. ஈசான லிங்கம் கடைசி.அண்ணாமலையார் திருக் கோவில் வாசலில் தொடங்கி அதே இடத்தில் முடிக்க வேண்டும்.14 கிலோமீட்டர் கிரிவலப் பாதையின் நீளம்.வேறு விஷயங்களுக்கு வருவோம்.டாகுமென்ட்ரி மாதிரி ஒலிக்கிறது.

நம் மனதிற்குள் ஏற்படும் பதிவுகளை நம் விருப்பப் படி interpret செய்து கொள்ளலாம்.இதில் சொல்ல வருவது அந்த ஐந்தரை மணி நேரம் நான் அடைந்த உணர்வுகள்.கிரிவலம் மேற்கொள்ளும் பாக்கியம் பெற்ற உங்களில் பலர் இன்னும் உயர் நிலையில் இருந்து யோசித்திருக்கலாம்.முதலில் நந்திகேஸ்வரர்.பல நந்திகள் வழி பூர.எல்லாம்,எந்த மூலையில் இருந்தாலும் அண்ணாமலையாரை நோக்கிக் கொண்டிருக்கின்றன.நாம் எந்த சூழ்நிலையில் இருந்தாலும் மனதில் அவனை மட்டுமே நினை என்பதைத்தான் அவை உணர்த்தின.கிரிவலத்தை அதி காலை அல்லது அந்தி மங்கும் வேளையில்தான் பொதுவாகத் தொடங்குகிறார்கள்.இல்லையென்றால் very simple .கால் சுடும்.திருவோடு மட்டும் உடைமையாய்க் கொண்ட பக்கிரிகள் பலர்.எல்லோரும் இறையுடன் ஒன்றினவர்களா தெரியாது. ஆனால் வேறு ஓர் உலகம் உள்ளது.அவர்களில் சிலர்  realised  souls ஆக இருக்கலாம்.திருவோடு சுமந்து திரிய வேண்டாம்.But பணம் பண்ண அலையவும் வேண்டாம்.எது வசதி?ஒவ்வொருவருக்கு ஒரு பொருள் .தேவைகள் --அடிப்படைத் தேவைகள் கூட பூர்த்தியாகாத பேரைக் கொண்ட பூமியில் ஆசைகளுக்கு வரையறை வகுத்துக் கொள்ளவில்லை என்றால் சிவன் நினைவு எப்போ வரும்?

இயற்கையுடன் ஒன்றின நிலை.முழு அமைதி.இயற்கை அன்னை கடவுள்தானே.சுற்றுப்புறம் முழுமையும் பிரபஞ்சம் முழுதும் ஒம்காரத்தால் நிரம்பி உள்ள உணர்வு.பேசத் தோன்றுவதில்லை. சும்மா இரு சொல்லற என்பது எத்துணை உண்மை! இது மாதிரி இன்னொரு ஐந்து மணி நேரம் வாய்க்க இன்னும் எத்தனை நாள் காக்க வைக்கப் போகிறாய் பெருமானே என்று தோன்றாமல் கிரிவலத்தை முடிப்பது சாத்தியம் இல்லை.இடு காட்டின் வழி நடந்துதான் ஈசான லிங்கத்தை அடைகிறோம்.சமரசம் உலாவும் இடமாம் இடுகாடு தாண்டி ஈசான லிங்கத்தை தரிசிக்கும் வினாடி மார்க்கண்டேயன் போல் போய்த் தழுவிக் கொள்ளத் தோன்றுகிறது.மன ஏக்கம் கண்ணீராய் வெளிப் படுகிறது.இந்த உலகமும் உறவுகளும் அந்தஏக்கத்தைப் போக்க முடியுமா என்ன? மேலே எழுத வரவில்லை.மறுபடி பேசலாம்.

ரஞ்ஜனி த்யாகு



MOTHER PROTECTS
நம்முடையது ஒரு கர்ம பூமி.நமக்கென விதிக்கப் பட்ட கர்மத்தை அசராமல் செய்வதே நாம் செய்யக் கூடிய மிக உயர்ந்த செயலாக இருக்க இயலும்.யாராலும் கட்டுப் படுத்த இயலாத மனிதன் சுதந்திரமானவன்.சென்ற மாதம் திருவண்ணாமலை கிரிவலம் சென்றோம்.இயன்றால் ஒரு முறை சென்று வருவது ஒரு புத்துணர்வூட்டும் அனுபவமாய் அமையும் இயற்கையை ரசிக்கும் அனைவருக்கும்... சுதந்திரம் என்பது என்ன மாதிரியானதொரு அனுபவம் எனத் தெரிந்து கொள்ள விரும்புவோர்க்கும்.மனம் சென்ற திசையில் பயணிப்பதல்ல சுதந்திரம். எல்லாம் கழன்று மனம் அடங்கிய நிலை அது.

இந்த போஸ்ட் எழுதத் தொடங்கிய மனநிலை வேறு.சில சமயம் தொடர்ந்து எழுத இயலாது ஏதோ குறுக்கிட்டு விடுகிறது.எல்லாவற்றில் இருந்தும் விடுபட்டு நிச்சலனமாக இருக்க விரும்புவோர் மற்றவர் அப்படி இருப்பதையும் ரொம்ப மதிக்கவே செய்கிறார்கள்.ஆனால் அதை வெளிப் படுத்தக் கூடச் செய்யாது இருப்பதே நன்று என்று இன்று புரிந்தது.Familiarity breeds contempt என்பது உண்மைதான்.மிகவும் பழகிய ஒரு நபரிடம் ,'நாம் ஒருவரை ஒருவர் அனாவசியமாகப் பிணைத்துக் கொள்ள வேண்டாம்.எப்போது இயல்பாகப் பேச வேணும் என்று தோன்றுகிறதோ அப்போது வாய் மொழியாகவும் மற்ற நேரம் டெலிபதியாகவும் பேசுவோம்' என்ற பொருள் பட சில வார்த்தைகள் கூறி விட்டேன். ஆத்மார்த்தமாக,அப்பாவியாக ஏதேனும் சொல்லி வாங்கிக் கட்டிக் கொள்வது பற்றிக் கேள்விப் பட்டிருக்கிறீர்களா? அதுதான் நடந்தது.யாரையும் பிணைக்க விரும்பாத யாராலும் பிணைக்கப் படவும் விரும்பாத நிலைக்கு வந்து விட்டிருந்தால் இதைப் படிக்கும் உங்களுக்கு என் மன ஓட்டம் புரியும்.

நாம்தான் வம்புகளை விலை கொடுத்து வாங்குகிறோம்.நம் அமைதியைக் கெடுத்துக் கொள்ளும் செயல்களில் ஈடுபடுகிறோம்.விதிக்கப் பட்ட கர்மத்தை செய்தால் போதும்.மற்றதெல்லாம் தானே நடக்கட்டும்.நாமே தேடிச் சென்று அடையும் இலக்குகளை விட இறைவன் வழி நடத்துவதால் சென்றடையும் இலக்குகளே சரியாய் அமைகின்றன.திரௌபதி துகிலுரியப் பட்ட போது புடவையைக் கையால் பிடித்து கொண்டிருந்த வரை வராத கண்ணன் இரண்டு கையையும் அவள் மேலே தூக்கியவுடன் ஓடி வந்தானல்லவா?நாமும் எல்லாம் கண்ணனாலே என்று நினைத்துக் கொள்வோம்.எல்லோருக்காகவும் கண்ணன் வருவான்.அமைதியும் அருள்வான்.

ரஞ்ஜனி த்யாகு



MOTHER PROTECTS
எல்லோர் வாழ்க்கையிலும் சொல்ல மறந்த கதைகள் உண்டு .சிலர் இது போன்ற பைசா பிரயோஜனம் இல்லாத ஆராய்ச்சிகள் செய்யாது நிம்மதியாக இருப்பது உண்டு.சிலரால் அது முடியாது.முடியாதென்றால் முடியவே முடியாது என்று பொருள்.அவர்கள் மனம் சிறு வயது முதல் ஆசையாகச் சேகரித்த பல சிறு கதைகளால் நிரம்பி வழிந்து கொண்டே இருக்கிறது.அதைக் கேட்க ஆள் வேண்டும் அல்லவா?இந்த அவசர யுகத்தில் யாருக்கு அதற்கு நேரம் உள்ளது,சொல்லுங்கள்!அவர்கள் மன எழுச்சியின் வெளிப்பாடுகளே டயரிகள்,blogs ,ஓயாத பேச்சுகள்.

கதை கேட்க எல்லோருக்கும் பிடிக்கும்.ஆனால் அது அவர்கள் மனதுக்கு நெருங்கினதாய் இருக்க வேண்டும்.தன்னை கதையின் ஏதோ ஒரு நிகழ்வுடன் identify பண்ணிக் கொள்வது முடியும் எனில் அந்தக் கதை பிடிக்கிறது.நேற்று 30 வருஷங்களாய்த் தேடின ஒரு நட்பை முகநூலில் பிடித்தேன்.பி.எஸ்.ஜி.கல்லூரியின் ஒவ்வொரு மரமும், கணினி அறிமுகமாகிக் கொண்டிருந்த நாட்களில் பிரம்மாண்ட கணினி முன் அவள் உட்கார்ந்து வேலை செய்து கொண்டிருக்கும் பொழுது ,சம்பந்தமே இல்லாத கம்ப்யூட்டர் சயின்ஸ் டிபார்ட்மெண்டில் போய் சிவனே என்று காத்திருந்ததும்  இப்போது போல் அன்றி ஆண்களே அதிகம் இருந்த கல்லூரியில் ஒரு வித மிரட்சியுடன் ஆனால் சீனியருடன் போகிறேன் என்று ஒரு பாதுகாப்பு உணர்வுடன் கல்லூரி கேண்டீனில் குடித்த  காபியும் கோயம்புத்தூரின் விசாலமான சாலைகளும் அன்னபூர்ணா கௌரிசங்கரும் அமைதியான ஞாயிறு காலைப் பொழுதுகளில் ஒரு தூக்கப் போர்வை போர்த்திக் கொண்டு விடியும் பெண்கள் விடுதியும் அவ்வப்போது ஞாபகங்களில் தலை நீட்டிப் போவதுண்டு.

சிறிய வயதில் ,ஏன் வயதானாலும் கூட பலருக்கு மாறாதது மாற்றம் என்ற புரிதல் வருவதில்லை.இளமைக் காலங்களில் நம் வாழ்வு ஓடிய ஊர்களுக்கு இப்போது போனால் எவ்வளவு அந்நியமாய் உணர்கிறேன் தெரியுமா?எல்லாம் மாறிப் போயுள்ளது.நாம் வாழ்ந்த தாத்தா கட்டிய வீடும் படித்த பள்ளியும் விளையாடின வீதிகளும் காலால் நடந்தே தேய்த்த சாலைகளும் "ஓ ,அது நானல்ல அதையா இங்கு தேடுகிறாய் "என்று எகத்தாளமாய்க் கேள்வி கேட்கின்றன.அது சில சமயங்களில் ஒரு சிறு வலி உண்டாக்கும்.இடங்கள் நம்மை அன்னியமாக உணர வைத்தால் உண்டாகும் வருத்தத்தை விட இனிமையானவர்களாய் இளமையில் நாம் கொண்டாடியவர்கள் நம்மை யாரோ போல் பார்த்தால் உண்டாகும் வருத்தம் அதிகம்.

நேற்று நீண்ட காலமாய்த் தொடர்பில் இல்லாத ஒரு நட்பைத் தொலைபேசியில் அழைக்க நேர்ந்தது."நீங்கள் எப்படி இருக்கிறீர்கள்" என்று ஆரம்பித்த உடன் ,"என்ன!நீங்களா?என்னை எப்படிக் கூப்பிடுவோம் என்று கூட உனக்கு மறந்து விட்டதா? "என்று மறுமுனை வள்ளென்று விழுந்தது.எப்படி சில பேர் பணம்,பதவி எது வரினும் தம்மை மாற்றிக் கொள்வதில்லை என்ற எண்ணம் சுகமாய் இருந்தது..முகநூலில் முப்பது வருஷம் சென்ற பின் கிடைத்து "Friend request "(!!!!) போட்டு மறுபடி friend ஆன என் தோழி கேட்டாள் ,"What have I done to you,?You still have so many fond memories?" என்னிடம் பதில் இல்லை.நிகழ்கால ஓட்டத்தை தடை செய்யாத,ஆனால் நிதானிக்க உதவும் ஒன்று நல்ல நட்பல்லவா ?வாழ்வின் இரு நிமிடங்கள் ஒன்று போல் இருப்பதில்லை.Somewhat apologetically I told her "I am not as nagging as before.So don't think I will bother you too much". You know what reply I got! "How many of us will have the  privilege of listening to your nagging.I am one among the few lucky ones !"

நினைவிற்குப் பிடித்த கதைகள் இன்னும் பல உண்டு.

ரஞ்ஜனி த்யாகு 


MOTHER PROTECTS
பூமித் தாயின் மடியில் வந்து விழுந்த கணம் முதல் நம்மைச் சுற்றியுள்ள எல்லாம் உறவுதான்.எல்லாரும் உறவுதான்.நம் பிறப்பு விளைவது ஒரு புனிதமான உறவால்.நாம் கர்பக்ருஹத்தில் 9 மாதம் குடி இருக்க ஜீவித்திருக்க முடிவது அம்மா என்ற இணையற்ற உறவால் . மனத்தகத்து ஆத்மாவாய் வீற்றிருக்கும் இறைவனுடன் ஏற்படுவது ஒரு  உறவு, இயற்கை அன்னையுடன் ஏற்படுவதொரு உறவு ,நமக்குப் பிறவி தந்தவர்களுடன் ஒரு உறவு ,நம் உடன்பிறப்புகளாக இறைவன் அனுப்பி  வைத்துள்ள ஜீவன்களுடன் ஒரு உறவு ,நாம் தேர்ந்தெடுக்கும் துணையுடனொரு உறவு ,நம்மைக் கருவியாக்கி ஆண்டவன் விளையாடியதால் பூமிக்கு வர சந்தர்ப்பம் பெற்ற நம் உயிரினும் இனிய நம் குழந்தைகளால் ஒரு உறவு,நம் அறிவுக் கண் திறக்கும் ஆசானுடனொரு உறவு ,வாழ்வு முழுதும் எதிர்பார்ப்பே அற்றுக் கூட வரும் நண்பர்களால் ஒரு உறவு என என்னைச் சுற்றிலும் மிக அழகிய உறவுகளே இருக்கக் காண்கிறேன்.பின் எந்த நேரம் ஒரு திருடன் போல் நமக்குள் மனச் சஞ்சலங்கள் நுழைகின்றன?எந்த வயதில்?நமக்குத் தெரிந்து அது நடக்கிறதா?அல்லது தெரியாமல் நடக்கிறதா?அதற்கு வேறு யாரும் காரணமா,நாமேதானா? ஒருவரை வெறுக்கலாம் என யார் சொல்லித் தருகிறார்கள்?குட்டிக் குழந்தை யாரைப் பார்த்தாலும் சிரிக்கிறதே?அந்த சிரிப்பு எப்போது மாறுகிறது?அதில் எப்படி விஷம் கலக்கிறது?

யாரையும் வெறுக்காமல் ,எந்த மனத்தாங்கலும் கொள்ளாமல் நீரோட்டம் போல வாழ்வை அதன் போக்கில் எடுத்துக் கொண்டு வாழ்ந்து முடித்தவர்கள் இருக்கிறார்கள்.அப்படி ஒருவரை சந்திப்பதே அபூர்வம்.அவருடன் சில ஆண்டுகளாவது தொடர்பில் இருந்திருந்தால் அது பாக்கியம்.என் பெரிய பாட்டி(என் அம்மாவின் அம்மா)அப்படி ஒரு அதிசயப் பிறவிதான்.என் மாமா தன்  மெயிலில் Negative affinity என்ற வார்த்தையைப் பயன்படுத்தி உள்ளார்.முரண்பட்ட கருத்துக் கொண்ட அந்த இரண்டு வார்த்தைகளும் சேர்ந்து உருவான சொல் தொடர் மிக அழகாக இருந்தது.Affinity என்பது ஒரு ஈர்ப்பு.சிலரிடம் அது நமக்கு ஏற்படும்.Negative affinity க்கு எதிர்மறை ஈர்ப்பு எனப் பொருள் கொள்ளலாம்.அது  யாரிடமும் ஏற்படாதிருந்தால் நலம். ஆனால் பொதுவாக மற்றவர் செயலுக்கு எதிர் வினையாகவே நாம் பெரும்பாலும் ஒருவர் மேல் விருப்பையும் வெறுப்பையும் வளர்த்துக் கொள்கிறோம்.

சிலர் மிகச் சுலபமாக மற்றவர் பற்றி எடை போடுவதும் கருத்து ஏற்படுத்திக் கொள்வதும் அதை மிகக் கடுமையாய் வெளிப் படுத்துவதும் ஏன் புரியவில்லை. Casual ஆக நாம் பயன்படுத்தும் இன்னொரு வாக்கியம்,'தப்பா எடுத்துக் கொள்ளாதே'.தப்பாக ஏதோ இருந்தால் தப்பாகத்தான் எடுத்துக் கொள்ள முடியும்.குற்ற உணர்ச்சி உள்ளவர்கள்தான் அடிக்கடி எந்த கட்டுப்பாடும் அற்று பேசிவிட்டு மற்றவரிடம் தவறாக நினைக்க வேண்டாம் என வேண்டுகிறார்கள்.சரியான எண்ணங்கள் கொண்ட ஒருவரை ஏன் தவறாக நினைக்கப் போகிறோம்?சரி, ஏன் தவறாக யோசிக்க வேண்டும்? மனதுகளைப் படிக்கும் சக்தி அற்று உள்ள நாம் எதற்காக ஊகங்கள் செய்து கொள்ள வேண்டும்?எளிமையாக,பறவை போல லகுவாக இருந்து விட்டுப் போகலாமே?யாதும் ஊரே யாவரும் கேளீர் என்றெல்லாம் ஏட்டில் படிக்கிறோம்.ஆனால் ஏற்கெனவே ஏற்படுத்திக் கொண்ட எண்ணங்களுடன்தான் அடுத்தவரை அணுகுகிறோம்.Preconceived notions,we say in English.தவறு மற்றவரிடம் இல்லை.அவரவர் மனதில் இருக்கிறது.Let us just get out of wrong thinking.உலகமும் உறவுகளும் எவ்வளவு அழகானவை என விளங்கும்.நாம் வாழ்வதை அடுத்த தலைமுறை கவனித்துக் கொண்டிருக்கிறது.யாரையும் தவறாகவே நோக்காத பெற்றோரைப் பார்த்து வளரும் குழந்தைகள் better persons ஆக இருப்பார்கள் என நினைக்கிறேன்.ஆனால் அதைத் தாண்டி peer pressure ,outside influence எல்லாம்தான் உள்ளது.தினம் சில நொடிகள் உள் நோக்கிய பயணம் செய்வதும் பெருமளவில் உதவும்.Let us not go to bed any day with an argument unsettled.அதே போல் மழைக்குப் பின் பளிச்சென வெளிவாங்கும் நிர்மலமான வானம் போன்ற தெளிந்த மனதுடன் ஒவ்வோர் நாளும் துயில் எழுவோம்.நன்றாகப் பூட்டிய இடத்தில் திருடன் நுழைய முடியுமா?தவறான எண்ணங்கள் நுழைய முடியாது தாழிடப் பட்ட மனத்தில் கீழான எண்ணங்களும் நுழைய முடியாதுதானே?

ரஞ்ஜனி த்யாகு



Mother Protects 
இது சென்ற போஸ்டின் தொடர்ச்சி.அனாவசியமான பேச்சுகளைத் தவிர்ப்பது பற்றிய என் கருத்துக்கு இரண்டுதோழர்கள்  இரு வேறு கருத்துக்கள் கூறி உள்ளனர்.சிறப்பாக மனதில் உள்ளதை சொல்லத் தெரிந்தவர்,அதை நன்கு கேட்கக் கூடியவர்,பேசப் படும் உயர்ந்த கருத்துக்கள் ,பேசப் படும் சூழ்நிலை இவையெல்லாம் சரியாக அமைந்தால் அது நல்ல communication,அது போன்ற உரையாடல்கள் அவசியமே  என்று ஒருவரும் எப்படி இருந்தாலும்வார்த்தைக் குறைப்பு நலமே என்று இன்னொருவரும் சொல்கிறார்கள்.முதல் கருத்துப் படி நல்ல உரையாடல்  நடக்கிறதா என்றால் என்னளவில் இல்லை என்பதே பதில்.கேட்பவர்கள் மிகக் குறைவான பேர்தான்.கேட்கப் படுவதை விரும்புவோர் எண்ணிக்கையே அதிகம். பயனற்ற செய்திகளை  விடுத்து வேறு விஷயம் மட்டும் பேசுவோர் பல சமயங்களில் வேற்று க்ரஹ மனிதர்கள் போல் நோக்கப் படுகிறார்கள்."இன்று என்ன சமையல்,உன் பையன் எப்படி இருக்கிறான்,உன் பெண் புக்ககத்தில் எப்படி உள்ளாள் ,அலுவலகத்தை நேரத்தில்  சென்றடைந்தீர்களா ,ஏன் உங்களுக்கப்புறம் வேலையில் சேர்ந்தவருக்கு   முதலில் ப்ரமோஷன் வந்தது "இதெல்லாம் விட்டால் பேச வேறு ஏதும்  இல்லையா என்ன?இந்தக் கேள்விகளுக்கெல்லாம் ஏதாவதொரு கற்பனை பதில் சொல்லிப் பாருங்களேன்.அந்த பதில் எதுவானாலும் கேள்வி கேட்டவருக்கு அதனால் எந்த பிரயோஜனமும் இல்லை.அப்போ அந்தக் கேள்விகளின் அர்த்தம்தான் என்ன?


தப்பாக அர்த்தம் பண்ணிக் கொள்ளப் படும் மற்றொரு விஷயம் நகைச் சுவை.நாலு பேர் உட்கார்ந்து பேசினால் எல்லோரும் ரசிக்கும் படியான ஒரு செய்தியோ விமர்சனமோ பரிமாறிக் கொள்ளப் பட்டால்,அது சிரிப்பையும் வரவழைத்தால்  அதன் பேர் நகைச் சுவை.மற்றதன் பேர் கிண்டல்.அது தவிர்க்கப் பட வேண்டியதே. .மற்றவரின் அந்தரங்கங்களை ஐ விமர்சித்து அதை ஒரு ஜோக் போல எண்ணி  சிரிப்பதெல்லாம் நன்றாகவா உள்ளது?.எப்படி நல்ல communication வளரும்?அடுத்தது-ஒருவர் நமக்குக் கூறும் செய்தியை கண்டு கொள்ளாமல் இருப்பது  அல்லது உணர்ந்தாலும் அதைப் பற்றி அலட்சியம் காட்டுதல்.இதை எல்லாம் எழுதினால் சம்மந்தப் பட்ட நபர்கள் வருந்துவார்களோ என்று எண்ணுகிறேன்,ஒரு சமயம் அவர்களிடம் இந்தக் குணங்கள் இருப்பின்.ஆனால் சொல்லத்தான் விரும்புகிறேன்.ஒரு செயல்  உண்டென்றால் அதற்கு விளைவு உண்டு-ஒரு கேள்வி எழுந்தால் அதற்கு பதில் உண்டு  என நினைத்தே பேச விரும்புபவர்களிடம்  பொதுவாக தொடர்பு கொள்வோம். Basic courtesy demands that acknowledgement.நீங்கள் அது போல் நினைக்கவில்லையா? Here again I don't mean the feedback you could give to the stuff I write in my blog.தினப்படி நாம் செய்து கொள்ளும் சாதாரண உரையாடல்களை மட்டுமே குறிப்பிடுகிறேன்.நேரம் இல்லை,ஞாபகம் இல்லை என்பது indifference ஐயே காட்டுகிறது.நிமிர்ந்து நோக்காமல் பேசுவது,கண்ணைப் பார்க்காமல் பேசுவது ,உதட்டளவிலேயே எப்போதும் பேசுவது தொலைபேசி அழைப்புகள் அலைபேசி,மின்னஞ்சல் மூலம் வரும் செய்திகளை receive செய்வது மட்டுமே நம் வேலை என்ற நினைவு எல்லாம் நல்ல உரையாடல் நிகழத் தடையே.அர்த்தமற்ற ஆயிரம் செய்திப் பரிமாற்றங்கள் 24 மணி நேரமும் smart phone மூலம் நடக்கும் உலகில் உண்மையான உபயோகமான communication க்கு நேரம் கிடைக்காதுதான்.

இந்த ஒரு சில மாதங்களில் பல முறை யோசித்து விட்டேன் சிலருடன் நானே சென்று உரையாட முயல்வது  அவசியம்தானா என்று.சரி ,உரையாடுவது நம்மை இன்னும் யோசிக்க  வைக்கும் வேறொருவரின் பார்வை எப்படி இருக்கிறது என்று தெரியும் என்பதெல்லாம்தான் பேச்சின்  நோக்கம்.எனக்குத் தெரிந்த ஒருவர், அவரிடம் என்ன பேசினாலும்  " இல்லேம்மா " என்றுதான் மறுமொழி கூறத் தொடங்குவார்.எதற்கும் மாற்றுக் கருத்தே அவரிடம் இருக்கும்.ஒட்டிய பேச்சே கிடையாது.அதாவது பரவாயில்லை.Indifferent ஆக இருப்பது இன்னும் மோசம்.எத்தனையோ பேர்களில் ஒருவர் வேண்டுமானால் நம் அலை வரிசையில்
 இருக்கலாம்.பேசலாம்.எல்லோரையும் ஒரே மாதிரியான உரையாடல் interest பண்ணுவதில்லை.அதில் ஆச்சரியமும் இல்லை.ஆனால் நம்மை எந்த மாதிரியும் சலனப் படுத்தாத செய்திகள் பற்றியும் நம் அறிவிற்கப்பாற் பட்டவை பற்றியும் என்ன பேசுவது?எதற்காகப் பேசுவது?அதனால்தான் தோன்றுகிறது,communication தேவையா என்று.ஐந்து நிமிட உரையாடலானாலும் (எல்லா வகை communication ஐயும் உள்ளடக்கியது உரையாடல் என்ற வார்த்தை) அது நம்மை சிந்திக்கத் தூண்டினாலோ மகிழ்ச்சியளித்தாலோ அன்றி பேச்சு அல்லது எந்த உருவில் செய்யும் உரையாடலும் வீணே.

ரஞ்ஜனி த்யாகு


Mother Protects
மே மாதத்தின் முதல் எழுத்து.சென்ற வாரம் சற்றே slow ஆகி விட்டேன்.Blog எழுதுகிறேனா எல்லோரையும் வாக்குவாதத்திற்கு அழைத்து அதில் இன்பம் காண்கிறேனா என்று சந்தேகம் வந்து விட்டதே காரணம்.கருத்துப் பரிமாற்றங்கள் பலன் தரும் செயலா ,தெரியவில்லை.பொதுவாக யாரும் சொல்லி நம் எண்ணங்களை மாற்றிக் கொள்ள மனித மனம் விரும்புவதில்லை.இந்த வாழ்க்கையின் goal இதெல்லாவற்றையும் விடப் பெரிய ஏதோ ஒன்று.எப்படிப் பட்ட வாழ்வு வாழ்பவரும் கடைசியில் அடைய வேண்டிய -- விரும்புகிற இலக்கு ஒன்றுள்ளது.அதற்கு நம்மைத் தயார்ப் படுத்துவதாக நாம் புரியும் மற்ற செயல்கள் இருக்கலாமே அன்றி காலம் வெட்டியில் கழிந்து விடக் கூடாது.இது எனக்கு நானே எழுதிக் கொள்ளும் கடிதம் போலத்தான்.Sustained interest ஒரு விஷயத்தில் வைத்துக் கொள்வது எத்துணை சாத்தியம் .?எழுதுவது கூட அப்படித்தான் என்று உணர்கிறேன்.வைரமுத்து மாதிரி,வாலி மாதிரி நினைத்தால் எழுத முடியும் வரம் வாங்கி வருபவர்களுக்கு தினம் சொல்ல ஏதோ செய்தி உள்ளது.ஆனால் சாமானியர்களுக்கு?எழுத வேண்டும் என duty மாதிரி செய்தால் ஒன்றும் எழுத வராது.மேலும் தான் என்ற எண்ணத்தை அவ்வளவு சுலபமாகக் கடக்க முடிவதில்லை. முயற்சிப்பதாய் வேண்டுமானால் கூறிக் கொள்ளலாம்.எனக்கு நானே எழுதிக் கொள்வதாய் சொன்னாலும் யாரேனும் படித்துக் கருத்து சொன்னால் சந்தோஷமாகத்தானே இருக்கிறது?யார் படிக்கப் போகிறார்கள் அப்படியே படித்தாலும் எதையும் பகிர்ந்து கொள்ளப் போவதில்லை என்ற நினைப்பு கொஞ்சம் என்னை நிதானப் படுத்தி விட்டது எனலாம்.(படித்து விட்டு என்னுடன் கருத்துப் பரிமாற்றம் செய்து கொள்ளும் ஒரு சிலர் என்னை மன்னிக்க வேண்டுகிறேன்.)

வெளியிலே தெரியும் பெரிதாகப் பேசப்படும் வெற்றிகள் தவிர நம்மை நாமே வெற்றி கொள்ளும் செயல் ஒன்றுண்டு.Aurobindo Mother says" Controlling a desire gives more satisfaction than satisfying it". மேலே குறிப்பிட்டது போல் self love உணவு,உடைகள் மீது உள்ள பற்று ,எல்லாமே மனதின் மூலையில் உள்ள desires தான்.நேற்று வீட்டில் பேசிக் கொண்டிருந்த போது கேட்டேன்,இப்போதிருப்பதை விடவும் கொஞ்சம் consciousness அதிகம் பெற்று  அடுத்த படிக்கு செல்ல விரும்புவோரின் அடிப்படை தகுதி என்று எதைக் குறிப்பிடலாம்?எனக்குத் தோன்றியது எதற்கும் மனச் சோர்வடையாததொரு நிலை. இது கஷ்டம் போல் தோன்றினாலும் ப்ரயத்தனத்தால் அடையக் கூடியதுதான்.ஆனால் என் தம்பி சொன்ன பதில்தான் சரி போல் தோன்றியது.Avoiding unnecessary communication என்றான்.வார்த்தைகள் குறைய உடல் மொழி நிதானமாகிறது.அது மனத்தையும் கண்டிப்பாய் அமைதியாக்குகிறது.இதெல்லாம் நடந்தால் மனச் சோர்வு தானே மறைகிறது,எனவே நீ சொன்னது நாலாவது step என்றான்.எல்லா வழி communication க்கும் இது பொருந்தும்.மின்னஞ்சல்,குறும் செய்திகள்,வாட்சப் ,முகநூல் எல்லாம்தான்.இந்த வாரம் Hindu Open Page ல் வாட்சப் பற்றி ஒருsenior citizen எழுதியதைப் படிக்கச் சொல்லி நண்பர் கூறினார்.அவ்வளவு எதார்த்தமாக இருந்தது அந்த எழுத்து.ஒரு நாளில் நூற்றுக் கணக்கான ,அதிகம் அறிமுகமற்ற மனிதர்களுக்குக் கூட ஏதேதோ செய்திகள் வாட்சப்பில் அனுப்பிக் கொள்கிறார்கள்.ஆனால் வீட்டிற்குள் ஒருவரை ஒருவர் கடிக்காத குறையாய்ப் பேசுகிறோம்.

வாழ்வின் முதல் 10 வருடங்கள் அறியாக் குழந்தைப் பருவத்திலும் அதிக நாள் வாழ்ந்தால் கடைசி காலங்கள் நினைவுகள் மங்கியும் செலவாகிறது.எண்பதுகளில் உள்ள என் பெற்றோருடன் 6 நாள்கள் இருந்து வந்தேன்.I must say it is a spiritual experience.தான் வைத்ததே சட்டம் என்றிருந்த என் அப்பா" நான் இப்போ என்ன செய்ய?குளிக்கவா சாப்பிடவா" என்று கேட்பதும் நடை பழகும் குழந்தையின் தடுமாற்றத்துடன் என் அம்மா நடப்பதும் பார்த்து மனத்தின் ஓசைகள் அடங்கி விட்டதாய் உணர்கிறேன்.நேற்று சந்தித்து வந்த -கீழே விழுந்து முகமெல்லாம் அடி பட்டுக் கொண்டிருந்த ,நண்பரொருவரின் அப்பா.எப்படி வயதானால் ஒவ்வொன்றாய் கழன்று போகிறது?ஆனால் இதையெல்லாம் பார்ப்பது வாழ்க்கையை அணுகும் முறையைக் கற்பிக்க வேண்டும் என்று மட்டுமே நினைக்கிறேன்..There is nothing to get depressed.நேபாளில்,சுனாமி தாக்கிய போது -புஜ் பூகம்பத்தின் போதெல்லாம் எத்தனை மரணங்கள்?அது போன்ற இயற்கைப் பேரழிவுகள் எதிலும் சிக்காமல்,வறுமை போன்ற கொடுமைகள் இல்லாது நம் பெற்றோர் 80 வயதைக் கடந்திருந்தால் அது பெரு மகிழ்ச்சி.

A mental preparation is needed to face the evening years of life.அது இல்லாது போனால் நமக்கும் கஷ்டம்.நம்மைக் கவனித்துக் கொள்வோருக்கும் கஷ்டம்.வாழ்க்கை எல்லாவற்றையும் balance செய்யத் தெரிந்தவர்களுக்கே .ஒவ்வொரு நிகழ்வையும் உணர்வு பூர்வமாக மட்டும் இல்லாது தள்ளி வைத்துப் பார்ப்பவர்களுக்கே.நாம் active ஆக இருக்க வேண்டிய காலத்தை எல்லாம் கவலைகளில் மூழ்கடித்து விட்டால் வயது முதிர்ந்த பின் வரக் கூடியதல்ல மன அமைதியும் மன முதிர்ச்சியும்.அதைத்தான் பாரதியார் நின்னைச் சரணடைந்தேன் பாடலில் சொல்கிறார்.நாம் கவலைப் படும் பல விஷயங்கள் நடக்காது போகலாம்.நடந்தே தீரும் என்ற விஷயங்கள் நேரும் வரை கவலைகளை ஒதுக்கி வைக்கலாம்.மேயின் முதல் எழுத்தே கடைசியும் ஆகிப் போனது.பேசுவோம்...

ரஞ்ஜனி த்யாகு


Mother Protects
நம் நாட்டில் மருத்துவ வசதிகள் பெருகியதால்,வாழும்  சராசரி வயது உயர்ந்துள்ளது.முக்கியமாக சென்னையில் கிடைக்கும் மருத்துவ வசதிகள் உலகத்தரம்  வாய்ந்தவை.ஆனால் சராசரியாய் வாழும் வயதை மட்டும் உயர்த்தி என்ன பலன்? முதியவர்கள் எந்த அளவு கவனித்துக் கொள்ளப் படுகிறார்கள் ,கவனித்துக் கொள்ளா விட்டால் கூடத் தேவலை. துரத்தப் படாமல்  அலட்சியப் படுத்தப் படாமல் இருக்கிறார்களா என்பதே நம் முன் உள்ள கேள்வி.நம்மை அவர்களிடத்தில் வைத்துப் பார்த்தால்தான் தெரியும்.ஒரு நோயைக் குணமாக்குவது மருந்தும் மருத்துவரும் மட்டும் இல்லை.அன்பு ; நெருங்கியவர் காட்டும் அக்கறை;

இப்போது கல்யாணத்திற்கு இருக்கும் பெண்கள் பையனின் பெற்றோர் பற்றி என்ன கேட்கிறார்களாம் தெரியுமா? Are they in the hall or on the wall (உங்களுக்குச் சட்டெனப் புரிகிறதோ,  எனக்கு முதலில் புரியவே இல்லை) உன் பெற்றோர் உயிருடன் உள்ளார்களா அல்லது படமாய் சுவற்றில் தொங்குகிறார்களா என்று அர்த்தமாம்.அதிர்ச்சியாக இல்லை? நாத்தனார்கள் பற்றிக் கேட்க ,ராகு கேது உண்டா என்று கேட்கிறார்களாம்.இவர்களுக்குத் தாமும் இன்னொரு பெண்ணுக்கு ராகு கேதுதானே நம் பெற்றோரை பற்றியும் நமக்கு வரப் போகும் அண்ணி இதெல்லாம் கேட்கக் கூடும் என்று தோன்றாதா? இதெல்லாவற்றிற்கும் எது காரணம்?தன்  பற்று.சுயநலம்.இந்தப் பெண்களெல்லாம் அம்மாவானால் என்ன மாதிரியான தலைமுறை உருவாகும்?

பலரால் பலமுறை வெவ்வேறு வார்த்தைகளில் சொல்லப் பட்ட செய்திதான்.விசாலமாக மனதை ஆக்கிக் கொள்ள வேண்டியது மிகமிக அவசியம்.ஒரு குழந்தை கலாசாரப்படி வளரும் குழந்தைகளுக்கு ஏற்கெனவே அனுசரித்துப் போகும் குணம் இல்லை.பெற்றோர் தூபம் போட்டு விடக் கூடாது  ராணி மாதிரி பெண்ணை வளர்த்தோம். அவளை அனுசரித்துப் போற மாதிரி பையன் வேணும் ,குடும்பம் வேணும் என்று எப்போது பார்த்தாலும் ஒரு பக்கமாகவே பேசாமல்,என் பெண் எல்லாரிடமும் அன்பாக அனுசரணையாக இருப்பாள் என்று முதலில் சொல்லி மாப்பிள்ளை தேடுவோர் எத்தனை பேர்?

முதியோர் இல்லங்கள் பெருகியதற்குக் காரணங்கள் பல.இருவரும் வேலை பார்க்கும் குடும்பங்கள்,வெளிநாடுகளுக்கு தொழில் காரணமாய் இடம் பெயர வேண்டிய நிர்பந்தங்கள் உள்ளவர்களுக்கு முதியோர் இல்லங்கள் ஒரு வரப்ரசாதமே.கொடுக்கும் பணத்திற்குத் தக்கவாறு சேவைகள் அளிக்கப் பல  இடங்கள் உண்டு.ஆமாம்,தலைமாட்டில் டங் என்று காபி கோப்பையை வைத்துவிட்டு இந்தக் கிழத்திற்கு காபி கூடக் கையில் கொடுக்க வேண்டி உள்ளது என முணுமுணு த்துக்கொண்டே முதியவர்கள் மனதை சந்தர்ப்பம் கிடைக்கும் போதெல்லாம் வலிக்க வைப்பதற்கு பதில் அவர்கள் நிம்மதியாக ஓரிடத்தில் இருக்க விட்டுவிடலாம்.ஆனால் அந்த முடிவு பெரியவர்களுடையதாய் இருக்கலாமே தவிர மகனுடையதாய் இருந்து விடக் கூடாது.

பெரியவர்களும் தொலைக்காட்சி நிகழ்ச்சி பார்க்க முடியும், கோவிலுக்குச் செல்ல முடியும்,ஆனால் தன் சாப்பாட்டைக் கூடப் போய் எடுத்துக் கொள்ள மாட்டேன் என்று மருமகளை ஒரு வேலையாள் போல நடத்தினால் தவறுதான்.மேலும் உள்ளார்ந்த அன்புடன் நடந்து கொண்டால் அது செயல்பாடுகளில் கண்டிப்பாய் தெரியும்.முடிந்த சிறிய உதவிகள் செய்யலாம்.பணமும்  பிரிவினைகளுக்கு ஒரு காரணம்.நாங்கள் போன பிற்பாடு எல்லாம் மகன்தானே எடுத்துக்கொள்ளப் போகிறான் என்று முதியவர்கள் பேசுகிறார்கள்.அது மிகத் தவறான வாதம்.இருக்கும் போது அன்பை வெளிப் படுத்துவது போல் சிறுசிறு அன்பளிப்புகள் கொடுக்கலாம்.அதுவும் மகன் செலவுகளை சமாளிக்கத் திணறிக் கொண்டிருந்து பெற்றோர் பணம் வைத்துக் கொண்டு வேடிக்கை பார்ப்பது கசப்புகளையே வளர்க்கும்.


ஒரே பிள்ளையானால் சரி.ஒன்றுக்கு மேற்பட்ட குழந்தைகள் பெற்றவர்கள் தன் குழந்தைகளுக்குள்ளேயே காட்டும் வித்தியாசமும் பிரிவுகளுக்குக் காரணம்.பெற்றோருக்கு எல்லாக் குழந்தைகளும் ஒன்றுதான்.அதிகம் சம்பாதிக்கும் பையன்,  தன்  கருத்து தப்போ சரியோ அடித்துப் பேசத்தெரிந்த பையன்,  உள்ளே என்ன நினைத்தாலும் வெளியே பார்க்கும் போது குரலில் தேன் கலந்து அம்மா அப்பா என்று உருகும் பையன் ஆகியோரிடம்  அதிக நெருக்கம் காட்டி உண்மையாய் இருப்பவர்களை அடையாளம் கண்டு கொள்ளாத பெற்றோரும் எல்லாரிடம் இருந்தும் விலகிப் போகிறார்கள்.மேலே குறிப்பிட்ட பிள்ளைகள் காரியவாதிகள்.அவர்கள் வாங்கிக் கொள்ள மட்டுமே செய்வார்கள்.செய்யும் அப்பாவிப் பிள்ளைகள் மனத்தையோ புண்படுத்தி விடுகிறார்கள். அதனால் யாரிடமும் ஒட்டுதல் இருப்பதில்லை.சாப்பாடு பற்றிய குறைகளும் உறவுகளைக் காயப் படுத்தும்.பல வருஷம் வேண்டியது சாப்பிட்டாயிற்று.அதற்காக ஒத்துக் கொள்ளாத பதார்த்தங்களைக் கூட வாயை மூடிக் கொண்டு விழுங்கச் சொல்லவில்லை.நம்மால் செய்ய முடியாத போது நமக்காக ஒருவர் செய்து தருவதை குறை சொல்லாது சாப்பிடலாம்.

 நிஜமான வயதிற்கேற்றவாறு நடந்து கொள்வது , பெரியவர்கள் வீட்டின் தூண்கள் போல,அவர்களால் நமக்கு உதவியே தவிர உபத்திரவம் அல்ல என்று இளைஞர்களுக்கு உணர்த்தலாம்.எதுவும் உறுதியாய்க் கூறவே முடியவில்லை. யார் சார்பாகவும் பேச முடியவில்லை.எல்லா வயதினரிலும் பக்குவப் பட்ட,படாத மனிதர்கள் உண்டு.சின்ன வயது முதலே வீட்டுப் பெரியவர்களிடம் நன்றாக நடந்து கொள்ளக் குழந்தைகளை பழக்குவது அவர்களை ஒரு நல்ல மனிதனாக்கும்.மாறாக பாட்டியையும் தாத்தாவையும் வெளியே தள்ளிய அம்மா அப்பாவைப் பார்த்து வளரும் மகன் தன் பெற்றோருக்கும் அதையே தருவான்.என் பெற்றோர் செய்யாததையா நான் செய்கிறேன் என்று தோன்றும்.பெண்கள் அம்மாவை பார்த்தே பாடம் கற்கிறார்கள்.தாயைப் போல் பிள்ளை.மாமியார் மாமனாரை விரட்டும் பெண்கள் தவறானவர்களோ என்னவோ அவர்கள் அம்மாக்கள் வளர்ப்பு தப்புதான்.எதற்கெடுத்தாலும் வாதம் புரிந்து எல்லோரையும் வெற்றி கொண்டதாய் நினைப்பவர்கள் வாழ்வில் தோற்று விடுகிறோம்.விட்டுக் கொடுத்து தினப்படி வாழ்வில் தோற்றுக் கொண்டிருப்பவர்கள் வாழ்க்கையில் வெற்றி பெற்று விடுகிறோம்.எது சரி?எது நல்லது?

ரஞ்ஜனி த்யாகு 

பின் குறிப்பு ; இந்த post எப்போதோ எழுதியது.நிறைய repetitions இருக்கும்.மே மாதம் இன்னும் எழுத ஆரம்பிக்காததால் இதை publish பண்ணினேன்.


MOTHER PROTECTS 

Appeared in June 2015 Manjula Ramesh's snegidhi
திருமணங்கள் பற்றிய என் கருத்துகளுக்கு சில மறுப்புகளும் சில ஒட்டிய கருத்துகளும் மின்னஞ்சல் மூலம் வந்துள்ளன.ஒவ்வொருவருக்கும் நான் சொல்ல வேண்டிய பதில் நீளமாய் உள்ளதால் இந்த இரண்டாம் பாகம் எழுதுகிறேன்.இதை உங்களுக்கு நான் அனுப்பும் பிரத்யேகக் கடிதமாய் கருதும் படி வேண்டுகிறேன்.என் கருத்துக்கு தீவிர மறுப்புத் தெரிவித்தவர்களுக்கு மனதில் இருந்து நன்றி.அது என்னை இன்னும் சிந்திக்கத் தூண்டுகிறது.

திருமணம் என்ற புனிதமான பந்தத்திற்கு நான் எதிரியல்ல என்று புரிந்து கொள்ளுங்கள்,please .ஆணுக்கும் பெண்ணுக்கும் நெறிப் படுத்தப் பட்ட ஒரு உறவை ஏற்படுத்தும் Marriage என்ற Institution ஐ கேலி பேச அந்த blog எழுதப் படவில்லை.ஸ்ருஷ்ட்டிக்காக கடவுளால் ஏற்படுத்தப் பட்ட ஒரு பந்தம் திருமணம்.அதற்கு எதிராகப் பேச அல்ப மானுடர்கள் நாம் யார்?நான் கூற வந்தது யாதெனில் திருமணத்தில் விருப்பம் இல்லாது இருப்பவர்களை விட்டு விடுங்கள்.விநோதமாக நோக்கும் அளவு அது ஒன்றும் கொலைக் குற்றம் அல்ல என்பதுதான்.ஆன்மிக நாட்டம் அதிகம் கொண்டு திருமணத்தால் எந்த சுகமும் அடைய மாட்டோம் என்று நினைப்பவர்களை,திருமணம் பண்ணிக் கொண்டால் இரு தலைக் கொள்ளி எறும்பு போல் கஷ்டப் படுவோம் என்று ஊகித்து பயப் படுபவர்களை எல்லாம் வற்புறுத்தி" உன் பாட்டி உன் கல்யாணத்தைப் பார்த்துட்டுத்தான் போகணும்னு சொல்றா" என்றெல்லாம் blackmail பண்ணி திருமண பந்தத்தில் ஈடுபடுத்த அவசியம் இல்லை அல்லவா?அவ்வாறு pressure கொடுக்கப் பட்டு நடந்த சில திருமணங்கள் தோல்வி அடைந்ததைப் பார்த்து வருத்தம் அடைந்தே எழுதினேன்.ஆசையாக திருமணம் புரிய விரும்புபவர்கள் பண்ணிக் கொள்ளட்டும்.இணையும் இருவரில் ஒருவர் எண்ணங்கள் வேறு மாதிரியாய் இருந்தால் அவருடைய துணை வாழ்நாள் முழுதும் அன்றோ கஷ்டப் பட வேண்டி இருக்கும்?

அடுத்து செலவுகள் பற்றிய கருத்துக்கள்.செல்வர்க்கழகு செழுங்கிளை தாங்குதல்.செலவு செய்யச் செய்ய பணம் சேரும்.பணத்தை எப்படி செலவழிக்க வேண்டும் என்பதில்தான் கருத்து சொல்லி உள்ளேன்.ஆடம்பரத்துக்கு நான் எதிரிதான்.கல்யாணத்தில் முக்கியமான வைதிகச் சடங்குகளுக்கு செலவழிக்க மூக்கால் அழும் பலர் beautician க்கு ஆயிரங்களில் கொடுப்பது சரி என நீங்கள் நினைத்தால் ஆமாம்போடநான் தயாரில்லை.மைலாப்பூர் கபாலி கோவில் வாசலில் உட்கார்ந்து இருக்கும் ஏழை வைதிகர்களைப் பார்த்திருக்கிறீர்களா?அவர்களுக்கு சில ஆயிரம் அதிகமாகக்  கொடுத்தால் அவர்கள் கொள்ளைக் காரர்கள் என்பது போல் comment அடிக்கிறோம்.இதுவே கல்யாணமான அடுத்த வருடமே குண்டாகும் பெண்கள் தூக்கிப் பரணில் போடப் போகும் டிசைனர் பிளவுசுக்கு மறு பேச்சின்றி 4000 ரூபாய் கொடுக்கிறோம்.ஏதாவது பேசினால் டெய்லர் நேரத்துக்குத் தர மாட்டார் என்று பயம்.அப்படித்தானே?எனக்கு இதில் உடன்பாடு  இல்லை.

அடுத்து சாப்பாடு.கல்யாண சாப்பாடு போடுபவர்கள் எல்லாம் அன்னதானப் ப்ரபுவும் இல்லை.சாப்பிடுபவர்கள் ஒரு நல்ல சாப்பாட்டைக் கூடக் காணாது பஞ்சத்தில் அடிபட்டவர்களும் இல்லை.சாப்பிட உயிர் வாழ்கிறோமா இல்லை உயிர் வாழச் சாப்பிடுகிறோமா?உணவே மருந்து என்கிறார்கள்.பணம் படைத்த பாதிப் பேர்களுக்கு நினைத்தபடி சாப்பிட முடியாது ஆயிரம் health problems .மனதைத் தொட்டுச் சொல்லுங்கள் உண்மையா இல்லையா?இரண்டு நாளில் நாம் எட்டு வேளை சாப்பிடுவது மணப் பெண்ணின் அப்பா பர்ஸுக்கு நல்லதோ இல்லையோ சாப்பிடும் நம் வயிற்றுக்கு நல்லதில்லையே?இது common sense தானே?பாதிப் பெரியவர்களும் குழந்தைகளும் பல திருமணங்களுக்குப் பின் வயிற்று உபாதைகளுக்கு ஆளாவதைப் பார்க்கிறேன்.இருப்பவர்கள் செலவழித்தால் என்ன என்று என்னை சாடி இருக்கிறீர்கள்.இருப்பவர்கள் ஏன் இல்லாதவர்களுக்கு செலவு பண்ணக் கூடாது?எத்தனை பேர் திருமணத்தன்று ஒரு அனாதை ஆசிரமத்திற்கோ ஒரு முதியோர் இல்லத்திற்கோ ஒரு நாள் சாப்பாட்டுக்குப் பணம் கொடுக்கிறோம்?அந்த இல்லங்களில் உள்ள முதியோர் திருமணத்திற்கு அழுது கொண்டே மொய் எழுத வரும் பலரை விட உங்கள் குழந்தைகளை இன்னும் ஆத்மார்த்தமாக வாழ்த்துவார்கள்.

Vegetable carving என்று ஒன்று இப்போதெல்லாம் வரவேற்பில் வைக்கிறார்கள்.அதன் தேவை என்ன என்று யாராவது சொல்லுங்களேன்?மலர்ச் செண்டு கொடுப்பது வெறும் ஸ்டைல் இல்லை என்று யாராவது சொல்லுங்கள்.யாரும் கேட்காது அவமதிக்கப் படும் கச்சேரிக் கலைஞர்களுக்கு கொடுக்கப் படும் பணம் அவசியமா சொல்லுங்களேன் .அர்த்தமற்ற காதைக் கிழிக்கும் சினிமாப் பாட்டு நிகழ்ச்சி எதற்காக?"கல்யாணந்தான் கட்டிக்கிட்டு ஓடிப்போலாமா இல்லே ஓடிப் போயி கல்யாணந்தான் கட்டிகிடலாமா" என்ற பெரும் தத்துவப் பாடல் முழங்க வேண்டிய இடம்தான் நீங்கள் எல்லாம் புனிதமாக மதிக்கும் கல்யாணம் நடந்த மேடையா சொல்லுங்களேன்.அதற்காக ஒரு கம்பெனியின் எம் டி வீட்டுத் திருமணமும் ப்யூன் வீட்டுத் திருமணமும் ஒரே மாதிரி நடக்குமா என்பீர்கள்.நடக்காது.நடக்கணும் என்று சொல்லவில்லை.ஆனால் எல்லோரும் மனித இனம்.சிவப்பு ரத்தமே உடம்பில் ஓடுகிறது எனும் போது சில விஷயங்கள் பொது அல்லவா?வரவுக்கு ஏற்றாற் போல் செலவழியுங்கள்.ஆனால் பெண்ணின் அப்பா எம் டி ஆனாலும் ப்யூன் ஆனாலும் மாப்பிள்ளைகளின் அப்பாக்கள் செலவைப் பகிர்ந்து கொள்ளுங்கள்.Interestingly all the responses I got were from parents who don t have daughters .எருதின் நோய் காக்கைக்குத் தெரியுமா?இதை எழுதின காக்கைக்குத் தெரியும்.

ரஞ்ஜனி த்யாகு 


MOTHER PROTECTS 
சற்றுமுன் ஒரு திருமணத்திற்குச் சென்று திரும்பினோம்.இப்போதெல்லாம் திருமணங்கள் சென்று வருவது பெரிய excitement ஐ ஏற்படுத்துவதில்லை.இப்போதெல்லாம் என்பது சரியா என என்னை நானே கேட்டுக் கொள்கிறேன்.சிறு வயது முதலே திருமண நிகழ்வுகளில் கலந்து கொள்ளும் போது மேலேழுந்தவாரியாய் உண்டாகும் சின்னச் சின்ன சந்தோஷங்களைத் தவிர வேறு மாதிரியான ஒரு உணர்ச்சியே மனதில் மேலோங்கி இருந்து வந்ததாய் உணர்கிறேன்.(சந்தோஷம் என்று குறிப்பிடுவது கூட மாமா சித்திகள் எல்லோரையும் சேர்த்து ஓரிடத்தில் பார்க்கலாம் என்பது மட்டுமே.வேறு எதுவும் இல்லை.) இந்த write up தெளிவற்று இருப்பதாய் நீங்கள் நினைக்கவும் கூடும். மனம் நினைப்பதை உண்மையாய் எழுதினால்தான் தெளிவு பிறக்கும்.ஆனால் உண்மையை சற்று refined ஆகத்தானே வெளியிட முடிகிறது?அந்த முயற்சியில் தெளிவு காணாமல் போய்  விடுகிறது.

திருமணங்களில் பிடிக்காதவற்றைப் பட்டியலிடுகிறேன்.முதலில் ஆடம்பரம்.அதனால் பெண்ணின் பெற்றோருக்கு ஏற்படும் செலவு.ஆடம்பரமாய் திருமணம் நடத்த என்ன அவசியம்?உலக வழக்கம் என்பது வெட்டிப் பேச்சு.எளிமையான திருமணங்கள் நடத்த ஏன் தயக்கம்?பிறருக்கு தங்கள் பண பலத்தைக் காண்பிக்கவா குழந்தைகள் கல்யாணத்தை நடத்துகிறோம்?கல்யாணத்திற்கு ஒரு பெண் ஒரு பையன் பெற்றோர்கள்தானே முக்கியம்?சரி ஊருடன் கூடி வாழணும் என்று தத்துவம் பேசுவார்கள்.ஊரை கூப்பிடுங்கள்.But எத்தனை வேளை சாப்பாடு போடுவீர்கள்?
உள்ளே போய் கொஞ்ச நேரத்தில் கழிவாய் வெளியேறப் போகும் விஷயத்திற்கு எத்தனை லக்ஷங்கள் செலவழிப்பீர்கள்?அடுத்து புடவை நகை.இந்தக் கால ஜீன்ஸ் யுவதிகள் முகூர்த்த நேரம் மட்டும் கட்டி பின் தொடவே போவதில்லை என்று தெரிந்தும் ஏன் 25000த்திற்கு முகூர்த்தப் புடவை வாங்க வேண்டும்?மாப்பிளை வீட்டு pressure என்பது கதை.அப்படி ஒரு புகுந்த வீடு தேவையா நம் பெண்ணுக்கு என்று ஏன் யோசிப்பதில்லை யாரும்?

இப்படிப் பேசினால் பெண்ணை நாமே வைத்துக் கொள்ள வேண்டியதுதான் என்று தோன்றும்.அதிலும் எதுவும் தப்பில்லை.கல்யாணம் நடத்துவதும் பண்ணிக் கொள்வதும் மட்டும்தான் சாதனையா என்ன?கிருஹஸ்தாச்ரமம் சந்யாசாச்ரமம் என்று இரண்டுதான் உண்டு.சந்யாசியும் ஆகாமல் கல்யாணமும் பண்ணிக் கொள்ளாமல் இருப்பது மாபாதகம் என்று பேசுவதும் ஏனோ தெரியவில்லை.சின்ன வயதிலேயே உனக்கு இதெல்லாம் தோன்றி விட்டதா என்று கேட்கிறீர்களானால் இல்லை.அது வேறு கதை.பெண்ணை  மட்டும் திருமணம் ஏன்  பெற்றோரிடம் இருந்து பிரிக்க வேண்டும் என்பது என் சிறிய வயது மனதில் இருந்து கொண்டே வருத்திய கேள்வி.இந்த எண்ணம் தோன்றவும் ஒரு குறிப்பிட்ட வயது ஆனது.At least பெண்தான் இடம் பெயர வேண்டும் என்ற உலக வழக்கம் தெரிந்த பின்தானே எண்ணங்கள் ஏற்பட்டிருக்க வேண்டும்? திருமணத்தின் நிறைவில் ஒரு குடும்பம் குதூகலித்துக் கொண்டு [கண்ணில் இட்ட மை கரைய அழுது கொண்டு, கலக்கத்துடன் நேற்று வரை யார் எனவே தெரியாத ஒருவன் பின்னால் வரும்] பெண்ணை கடத்துவது போல் கூட்டிச் செல்ல அத்தனை சுமைகளையும் ஏற்றுத் திருமணத்தை நடத்தி முடித்த பெண்ணின் பெற்றோர் பெண் அங்கே போய் எப்படி நடத்தப் படுவாளோ என்ற கலக்கத்துடன் வழி அனுப்பும் காட்சிகள் I have hated .

இவை எல்லாம் சேர்ந்து ஒரு mixed emotions தான் இன்று வரை திருமணங்கள் சென்று வந்தால் எனக்கு ஏற்படுகிறது.பட்டுப் புடவைகளும், பகட்டும், சினிமாப் பாடல்களின் உரத்த சப்தமும், வீணாகும் உணவும் ,அனாவசியமாய் மலர்ச்செண்டுகள் பெருமைக்காக அளிக்கப் பட்டுத் தூக்கி எறியப் படுவதும் ,நூற்றுக் கணக்கில் க்ளிக் செய்யப் படும் புகைப்படங்களும், மற்ற நாள்களில் ஏன் என்று கூடக் கேட்காத உறவுகள் சும்மாவேனும் அந்த இரண்டு நாட்கள் மட்டும்  கட்டித் தழுவிக் கொள்வதும் மொத்தத்தில் உண்மையை விட நடிப்பே ப்ரதானமாக நடத்தப் படும் திருமணங்கள் வியப்பையும் சலிப்பையுமே உண்டாக்குகின்றன.இப்போது பையனின் பெற்றோர்கள்தான் பயப்படுவதாய் சொல்கிறார்கள்.பெண்கள் பையனின் பெற்றோர் பற்றிக் கேட்க,They are in the hall or on the wall எனக் கேட்கிறார்களாம்.உண்மையாய் இருக்கலாம்.ஆனால் நான் கேள்விப் பட்ட வரையில்  திருமணங்களில் பையன் வீட்டார் வைத்ததுதான் சட்டம்  என்பது போல்தான் உள்ளது..செலவுகளைக் குறைத்து,பகிர்ந்து கொண்டு  நடத்தினால்தான் பெண் தருவோம் என ஒருவராவது   சொல்ல மாட்டார்களா? இல்லை அவர்களே விரும்பித்தான் இந்த ஆடம்பரங்களுக்கு உடன்படுகிறார்களா?தூக்கம் கண்களைத் தழுவுகிறது.இன்று சென்று வந்த கல்யாணத்தால் இணையும் இருவரும் நன்றாக இருக்கட்டும் என்ற ப்ரார்த்தனையுடன் Good Night சொல்லிக் கொள்கிறேன்.எப்படியோ ரெண்டு பேரையும் மாட்டி விட்டாயிற்று.அவர்கள் வாழ்வாங்கு வாழ்ந்தால் மகிழ்ச்சி.மற்ற என் புலம்பல்கள் அவர்களுக்குத் தேவையற்றதே.

ரஞ்ஜனி த்யாகு 


MOTHER PROTECTS 
There have been numerous attempts to define
success. This is what Wikipedia, arguably the largest online encyclopedia, has to say about success (1)
 - attainment of higher social status, achievement of a goal, the 
opposite of failure (in this particular order). The last of the three 
definitions seemed to be a rather queer way of defining success. This 
probably mirrors the popular perception that success is the  absence of 
failure. It is commonly acknowledged that success means different things
to different people, though a good section of the Indian populace have 
pathetically narrow conceptions of success and betray an unwillingness 
and rigidity to expand their worldviews. The quintessential Indian 
parent has an unshakable faith in the infallibility of the IIT-MS_in_US 
and the IIT-IIM combinations in churning out "successful" individuals 
and it would be downright sacrilegious to suggest even the slightest 
deviation from this divine path. The rest of the post sketches my 
Utopian dream of an ideal perception of success.



J.K Rowling, the famous author and mother of the fictional boy wizard Harry
 Potter, expressed in one beautiful sentence the role of failure in life
 -  

"It
 is impossible to live without failing at something, unless you live so 
cautiously that you might as well not have lived at all – in which case,
 you fail by default."  (2)
A
 rigid dichotomy between success and failure governs societal 
perceptions. The human mind struggles to see success and failure in the 
same spirit. As Sri Aurabindo holds, reason divides and separates (3).
 In the womb of every failure is hidden the potentiality of a success, 
and behind every success lurks a failure that spurs greater success. 
Lives of giants attest this selfsame fact and there is even a tinge of melancholic euphoria
 (a beautiful phrase that I came across recently) associated with such 
stories - what sacrifices and apparent failures lie behind that phenomenal 
success! If only we could remove the veil of superficiality that 
envelopes our perceptions, to what great heights might not our minds 
soar!


In the following 
discussion it would be expedient to rope in the idea of travel and 
compare it with the road to success. Success is like
a souvenir that you collect as you travel. Remember that you do not 
travel to
procure souvenirs, nor do you stop travelling having pocketed a 
particularly
costly one. You continue to travel not because you wish to buy more, but
 to
explore further. The joy is in discovery. At each new destination you 
collect a new souvenir. Though you fondly cuddle your
souvenirs in silent retrospection, it is the experience and learning
that preceded the purchase that you respect the most.
Incontrovertibly travel is loads more fun than the souvenir. Each time 
you look
at it, your heart will skip a beat and your mind will undoubtedly 
rejoice at the great experience. What a  wonderful trip! Never will it 
proclaim, looking at the souvenir – what a
great purchase this was, so lovely and much costlier than what my 
neighbour
managed.


To conclude the 
analogy, travel as much as you
wish, pick up many a souvenir on your way but let that not be your goal,
 for
travel will then become a burden. The world has not seen a traveller who
 has
had this as his goal, the reason being that each one who has succeeded 
knows
how invaluable the path that led him to success actually is. He who 
knows not
this profound secret has not tasted success or is under a trance: the 
magnificence
of the treacherous souvenir beguiled him so much that he has permitted 
it to entrust him into the hands of
complacence. Entrenched in his inflated ego, he flounders in the dark. 
Let the Divine find this wretched being and deliver him from the curse 
that he has wrought upon himself. 

PS : Needless to 
say, I am quite aware that I would in all probability be tagged a 
hypocrite in days to come, at which point even I may not be able to deny
 that allegation. This piece has been addressed to my ideal self 
and the general reader may completely deny my ramblings. We shall agree to disagree.


Let thy will be done


பின் குறிப்பு : இந்த Post என் son கார்த்திக் எழுதியது.இதைத் தமிழ்ப் படுத்தவே முதலில் எண்ணினேன்.ஆனால் எழுதுபவர்களின் spirit , translation ல் miss ஆகிவிடும் என்பதால் அப்படியே publish செய்யப் பட்டுள்ளது.
பவர் என்ற ஆங்கிலச் சொல்லுக்கு அதிகாரம் எனப் பொருள் கொள்ளலாம்.ஒரு குடும்பத்தில் இருந்து தொடங்கினால் அதிகாரம் தலைவனிடம் (சில வீடுகளில் தலைவியிடம்)உள்ளது. பள்ளிகளில் தலைமை ஆசிரியர்.வங்கியில் மானேஜர் ,தொழிற்சாலைகளில் மானேஜிங் டைரக்டர் நாட்டைப் பொறுத்தவரை பிரதமர் அல்லது அதிபர் இப்படி பட்டியல் தொடரும்.இந்த எழுத்து அதிகார வர்கத்தில் உள்ளவர்களுக்கும் அவர்கள் கீழே உள்ளவர்களுக்கும் உள்ள தொடர்பு பற்றிய அலசலே.எதுவும் எழுத்தில் வர ஏதோ ஒன்று நம்மைத் தூண்ட வேண்டும்.எனக்கு அந்தத் தூண்டுதலாய்  அமைந்த நிகழ்வு என்று குறிப்பிட்டு சொல்ல முடியவில்லை.ஏனெனில் தனி மனித வழிபாடும் எளிய மக்கள் தங்களுக்கு மேலே உள்ளவர்களை அணுக இயலாது தவிக்கும் தவிப்பும் நம் நாட்டில் புதிதல்ல.கொஞ்ச நேரம் உற்று கவனித்து உலகைப்  பார்த்தால் நாம் அனைவரும் எழுத்தாளர்கள்தான்.


POWER DISTANCE INDEX என்று ஆங்கிலத்தில் குறிப்பிடப் படும் சொல் தொடரைத் தமிழ்ப் படுத்துவதை விட PDI என்று குறிப்பிட்டுக் கொள்வோம்.ஒவ்வொரு நாட்டு பாரம்பரியத்தை ஒட்டி அந்த நாட்டின் PDI அதிகமாகவோ குறைவாகவோ உள்ளது.நம் இந்தியாவின் PDI மிக அதிகம்.
U S A ன் PDI மிகவும் குறைவு.இதற்கு மேல் என்ன விளக்கம் தேவை?அதிகாரத்தில் உள்ளவர்களுக்கும் சாதாரணர்களுக்கும் இருக்கும் இடைவெளி அதிகம் உள்ள நாடுகள் PDI அதிகமுள்ள நாடுகளாய்க் கருதப் படுகின்றன.விளையாட்டு வீரர்கள், நடிகர்கள் ,அரசியல்வாதிகள் நம் நாட்டில் கொண்டாடப் படுவது போல் வேறெங்கு கொண்டாடப் படுகிறார்கள்?மத குருமார்களைக் கூட ஒரு லெவலுக்குப் பிறகு நம்மால் நெருங்க முடியாது.உண்மையைச் சொல்லப் போனால் நாம் எதேனும் குறிப்பிட்ட Spiritual Belief வைத்துக் கொண்டிருந்தால் அதை மனதுடன் வைத்து கொள்வதே மேல்.ஒரு cult ல் நம்பிக்கை வைத்து மடத்திற்கோ கோவிலுக்கோ செல்பவர்கள் தலைமைப் பீடத்தில் உள்ளவர்களை நெருங்கக் கூட இடையில் உள்ளவர்கள் விட மாட்டார்கள்.எல்லாவற்றையும் துறந்தவர்களே இப்படி என்றால் மற்றவர் பற்றிப் பேச என்ன உள்ளது?

சமூகத்தில் எல்லோரும் சமம் என்ற கொள்கை நமக்குக் கிடையாது.அதிகாரம் சமமாக இல்லை- இருக்க முடியாது- அது தேவையும் இல்லை என்பது நம் கலாச்சாரம்.கம்பெனிகளை எடுத்துக் கொண்டால் ஒவ்வொன்றையும் Boss உத்தரவின் படி செய்தே நமக்குப் பழக்கம்.வேலை கொடுப்பவர்களுக்கும் வேலை பார்ப்பவர்களுக்கும் இடையே நிலவும் ஏற்றத்தாழ்வுகள் நமக்கு இயல்பாகிப் போன ஒன்றே.தனக்கு ஒரு படி மேலே உள்ளவர்களை வேண்டுமானால் guidance க்காக அணுக முடியும்.அதற்கும் மேலே உள்ளவர்களைப் பார்ப்பதும் அரிதே.Work Life ல் மானேஜ்மெண்ட்டுக்கு பணிவான பணியாளர்களே தேவை.பழைய காலத்தில் நல்ல செய்தி கொண்டு வரும் பணியாளுக்கு ராஜா முத்துமாலை பரிசளிப்பது போல loyal ஆக உள்ளவர்களுக்கு incentive வழங்கப் படும்.கட்டுப் படுத்தப் படுவதை நம்மில் பலர் ரசிக்கிறோமோ இல்லையோ ஆனால் வெறுப்பதில்லை.ஏணிப் படியின் மேலே உள்ளவர்களுக்கு,கீழே உள்ளவர்கள் எதையும் சொல்லிப் புரிய வைப்பது மிகக் கடினம்.நம்முடையது Male dominated society ம் கூட.வீடுகளில் பொதுவாய் சிதம்பர ராஜ்ஜியம்,திருமணங்களில் பிள்ளை வீட்டுக்காரர்களின் domination .இப்போது எல்லாம் மாறிவருகிறது என்று சொல்கிறோம்.ஆனால் பெண்ணுடைய பெற்றோர்தானே வாழ்நாள் சேமிப்பின் பெரும் பகுதியைச் செலவழித்துத் திருமணம் நடத்துகிறார்கள்?வீட்டில் இருந்து நாடு வரை அதிகாரம் செய்பவர்கள்,அதைக் கேட்டுக் கொள்பவர்கள் இருக்கிறார்கள்.மாற்றம் வருமா தெரியாது.

நம்மை விடவும் PDI அதிகம் உள்ள நாடுகளும் உள்ளன.கொலம்பியா ஒரு உதாரணம்.பிரேசில் தென் கொரியா மெக்சிகோ பிலிப்பைன்ஸ் ஆகிய நாடுகளும்தான்.அமெரிக்காவிற்கு அடுத்தபடி அயர்லாந்த் தென் ஆப்பிரிக்கா ஆஸ்திரேலியா நியூசிலாந்து எல்லாம் PDI குறைவான நாடுகள்.இன்று ஒரு நண்பருடன் இது பற்றிப் பேச நேர்ந்தது.சமூகத்தின் மேல் நிலையில் அல்லது ஒரு குடும்பத்தின் தலைவனாய்  உள்ளவர்கள் தமக்குக் கீழே உள்ளவர்களின் கருத்துக்களை முதலில் கேட்டறியும் வழக்கம் மஹாபாரத காலத்தில் இருந்தே இருந்து வருவதாய்க் கூறி ஒரு கதையும் கூறினார்.தர்மபுத்திரர் ஒரு முறை ஏதோ விஷயத்தில் கருத்து கூற வேண்டியிருந்த போது தம்பிகள் என்ன சொல்கிறார்கள் என அறிய விரும்பி முதலில் சஹாதேவனைக் கேட்டாராம்.ஏனென்றால் தான் ஏதாவது சொன்னால் அதை தம்பி தவறாயினும் மறுதலிக்க மாட்டான் ,அதனால் முதலில் அவன் சொல்வதைக் கேட்டறிவோம் என்ற எண்ணமாம்.என்னைப் பொறுத்த வரை High PDI உள்ள இந்தியா போன்ற நாடுகளில் ஒன்றிரண்டு தருமபுத்திரர்கள் இருந்தாலும் கீழே உள்ள சஹாதேவர்கள் அண்ணனுக்கு எது பிரியம் என்று ஊகித்து அறிந்து முடிந்தவரை அவனுக்குப் பிரியமானதையே தன் பதில் போல் கூறுவார்கள்.மன்னனுக்கு இடித்துரைத்த மந்திரிகள் இருந்திருக்கிறார்கள்.இப்போதும் கருத்துக்கள் கேட்கப் படுகின்றன.ஆனால் distinct ஆக அதிகார வர்க்கம் ஒன்றும் ஆமாம் போடும் வர்க்கம் ஒன்றும்தான் நான் கண்ட இந்தியாவில் உள்ளன.


எரிச்சல் உண்டாக்கும் அளவுக்கு PDI அதிகமே,நம் நாட்டில்.HERO WORSHIP ஹீரோக்களைத்தானே பண்ண வேண்டும்? அதற்குத் தகுதியானவர்களை மட்டுமா கொண்டாடுகிறோம்? மனிதனுக்கு மனிதன் என்ன வித்தியாசம்?நெருங்கவே முடியாத அளவு நம்மை விட இன்னொரு ஜீவன் ஏன் உசத்தி? PDI குறைவான நாடுகள் என்ன கெட்டுப் போயிற்று? உண்மையில் நாம் மிக மதிக்கும் ஒருவரை நெருங்கித் தொடர்பு கொள்வது எவ்வளவு மகிழ்ச்சியாக இருக்கும்? நம் நாட்டில் அப்படியே உல்டா.நமக்கு மனதுக்கு நெருங்கிய ஒருவரை நடுவில் உள்ள பலரைத் தாண்டி ஒருக்கால் நெருங்கினாலும் அவருடைய உண்மை முகத்தின் தரிசனத்தைத் தாங்குவோமா தெரியாது.இந்த topic நீளமானது.We shall have another part .Please reserve comments till then .(இது தவறாமல் கருத்து சொல்லும் என் dear friends க்கு )


ரஞ்ஜனி த்யாகு




MOTHER PROTECTS 
மணிஆர்டர் சேவைகள் நிறுத்தப் பட நாள் குறித்தாயிற்று.அதை செய்திகளில் கேட்டு விட்டு என்னால் உங்களுடன் பேசாமல் இருக்க இயலுமா?தந்திச் சேவையும் இப்படி ஒரு நாள் திடீரென நின்று போனது.அஞ்சலகமே இல்லாது  போகுமா,தெரியவில்லை. ஆனால் இன்டர்நெட் சென்றடையாத குக்கிராமங்கள் இன்னும் உள்ளன.அவைகள் என்ன செய்யும் இதெல்லாம் எனக்கு விவரம் தெரியவில்லை.இது போன்றதொரு சேவையின் முடிவு,காணாமற் போன பல விஷயங்கள் மாதிரி மனதைத் தொடுவதால்  கொஞ்சம் ஓவர் ஆக்ட் பண்ணுகிறேன்.மற்றபடி என்ன செய்வது?நம் பேரப் பிள்ளைகளிடம் எங்க காலத்தில் மணி ஆர்டர் என்று ஒன்று இருந்தது தெரியுமா என்று சில வருஷங்கள் கழித்துக் கதை பேச வேண்டியதுதான்.

சில செய்திகள் சேகரித்தேன்.130 வருடங்களுக்கும் மேலாகக் கிடைத்து வரும் சேவை.ஆனால் eM O ,i M O ஆகியவை உண்டாம். Electronic money order ,Instant money order.  உண்மையில் நம் வேலை இன்னும் எளிதாக்கப் பட்டுள்ளது.என்ன personal touch கொடுக்க நாலு வரி எழுதுவோமே அது முடியாது.standard message தான்.அது ஒன்றும் பெரிய விஷயம் இல்லை.கைபேசி இல்லாத மக்கள் ரொம்பக் குறைவான பேர்தான்.விஷயத்தைச் சொல்லி விட்டு பணத்தைeM O செய்ய வேண்டியதுதான்.இதுவும் அஞ்சலகம் சென்றுதான் செய்ய வேண்டும் ஆதலால் பொதுமக்கள் புதிதாய்த் தெரிந்து கொள்ள ஒன்றும் இல்லை.

மணி ஆர்டரைக் கொஞ்சம் மறந்து விட்டு மனிதர்களுக்கு வருவோம்.மணிஆர்டர் போல்தான் மனிதர்களான நமக்கும் ஒரு நாள் குறிக்கப் பட்டுள்ளது.மனிதன் குறித்த நாள் தெரிந்து விடுகிறது.இறைவன் குறித்த நாள் மறைபொருளாய் உள்ளது.முடிவு உண்டு என்று தெரிந்தும் தெரியாதது போல் அல்லது தெரிந்து கொள்ள விரும்பாதது போல் நடந்து கொள்கிறோம்.நான் எனக்கேதான் சொல்லிக் கொள்கிறேன்.அதை உங்களிடம் பகிர மட்டுமே செய்கிறேன்.செய்ய வேண்டியவை இன்னும் எவ்வளவோ உள்ளன..Miles to go before I sleep ன் தமிழாக்கம் மாதிரி தெரிந்தால் நான் என்ன செய்ய?Robert Frost  நினைத்தது போல நாமும் நினைக்கக் கூடாதா? ஒவ்வொரு வினாடியும் உபயோகமாய்ச் செலவழிக்க வேண்டியதே.திரும்பிப் பார்ப்பதற்குள் நாட்கள் கடந்து போய் விடும்.அனாவசியமாக யோசிக்க,விவாதிக்க நேரம் இல்லை.எந்த விஷயத்திற்கும் மனச் சோர்வடைவதும் தேவையற்றதே.Depression kills a person . ரோஜாச் செடியின் முள் போல எல்லாம் கலந்ததுதானே வாழ்க்கை? நாத்திக வாதம் பேசுவோர் கூட மறுக்க இயலாத ஒன்று உண்டென்றால்,நமக்கு வாழ்க்கை அளித்துச் செல்லும் நல்ல,மற்ற எதற்கும் நாம் பொறுப்பில்லை.ஏதோ நமக்கப்பாற்பட்ட சக்தியால் நடத்தப் படுகிறோம்.அதை எவ்வாறு எதிர்கொள்கிறோம் என்பது மட்டுமே நம் கையில் உள்ளது.இறைவன் கொடுப்பதை யாரும் தடுக்க முடியாது.அவன் தடுப்பதை வேறு யாரும் கொடுக்கவும் முடியாது. பின் எதற்கு சஞ்சலம்?

நமக்கு நடக்கும் நல்லதிற்கு நாமே காரணம் போல ரொம்பக் குதூகலிக்கவும் தேவையில்லை.அதிகப் படியான சந்தோஷம் வருத்தம் இரண்டும் வாழ்வின் சமநிலையை பாதிக்கவே செய்கின்றன.மண்ணாந்தை மாதிரி உணர்ச்சி இல்லாமல் இருக்க வேண்டாம்.ஆனால் உணர்சிகளே உருக் கொண்டது போலும் நடந்து கொள்ள வேண்டாம்.நாலணா காயினை, தந்தியை, இதோ ,மணி ஆர்டரை ,கடிதம் எழுதுவதை, பெண்கள் பாவாடை தாவணியை ,கல்லுரல், அம்மியை, விறகடுப்பை, பத்தாம் வகுப்புத் தேர்வு முடிவுகள் செய்தித்தாளில் வருவதை இன்னும் எத்தனை எத்தனை விஷயங்களைச் சவுகரியமாய் மறந்தாயிற்று? ஏன் மறந்தோம்?இப்போ அது தேவை இல்லை.அதன் இடத்தை இட்டு நிறப்ப வேறொன்றுள்ளதால்.அதே போல தேவை இல்லாதவை வாழ்க்கையில் இருந்து தானே போய் தேவையானது எஞ்சி நிற்கிறது.ஒன்று  நமக்குத் தேவையா இல்லையா என்ற முடிவை இறைவன் நம்மிடம் விடுவதில்லை.அவனிடமே வைத்திருக்கிறான்.சில சமயங்களில் அது நம்மை வருத்துகிறதுதான்.நாம் ஆசாபாசங்கள் நிறைந்த சாதாரண மனிதர்கள்தானே? நம்முடையது very very limited vision . கண்டிப்பாய் அவனது தீர்ப்புதான் நம்முடையதை விடச் சரியாக இருக்கும்.அதனால் நல்லது நடக்க வேண்டும் என்பதை விட,நடப்பதெல்லாம் நல்லதற்கே இருக்கட்டும் என்பதே சரியான பிரார்த்தனை.அணுகுமுறையும்.

இன்று இதை எழுத என்ன காரணம்?சொல்லாத வார்த்தைக்கு நாம் எஜமான்.சொல்லிய வார்த்தை நமக்கு எஜமான்.நேற்று நான் எஜமான் (எஜமானி?)ஸ்தானத்தில் இருந்து சற்றே இறங்கி என் பேச்சை எனக்கு எஜமானாக விட்டுவிட்டேன்.இப்படித்தான் பலநாள் கஷ்டப் பட்டு சேர்த்ததை (சேர்த்த நல்ல அனுபவங்கள்,composure ,I mean )  ஒருநாளில் ,சிலவேளை ஒரு நிமிடத்தில் இழந்து விடுகிறாற் போல் ஏதான நடந்து விடும். அதன் விளைவு மனச் சோர்வு.அதன் விளைவு எழுத்து. surf excel விளம்பரத்தில் கறை நல்லதுதான் என்பது போல் எழுத்து நல்லதுதானே?  அப்போ,எழுது முன் ஏற்பட்டு எழுதிய பின் மறைந்த மனச்சோர்வும் நல்லதுதான்.அதான் முன்னமே சொன்னேன் நடந்த எல்லாம் நன்றே.Bye Bye 

ரஞ்ஜனி த்யாகு 


Mother Protects
திருமணத்தால் இணையும் இரண்டு பேரில் யாராவது ஒருவர் சற்றே more powerful ஆக இருக்கிறார்கள். என் எண்ணங்களின் வேகம் கைக்கு இல்லை.டைப் அடிப்பதும் slow ஆக உள்ளதால் மனதில் தோன்றும் பல எண்ணங்களுக்கு எழுத்து வடிவம் கிடைப்பதில்லை.மனித மனங்கள் பற்றிய ஆராய்ச்சிகள் தேவையோ இல்லையோ அவற்றை சுலபமாக நிறுத்த முடிவதில்லை. Emotional issues பற்றி எழுதுவது சிலர் ஆர்வம்.current affairs ,general things பற்றியும் எழுதலாமே என ஒரு கருத்து வந்ததால் யாமறிந்த மொழிகளிலே எழுதி கடும் விமரிசனத்திற்கு உள்ளானேன்.அதில் எது controversial என இன்னும் புரியவில்லை.current affairs சொல்லத்தான் பல ஊடகங்கள் உள்ளதே? Moreover I am not qualified enough to write such stuff .

Comfort-zone என்று ஆங்கிலத்தில் சொல்கிறோம்.நாம் சில இடங்களில்,சிலர் presence ல்தான் நாமாக இருப்போம்.எல்லார் கூடவும் எல்லா சூழ்நிலைகளிலும் இயல்பாய் இருப்பது வெகு சிலருக்கே சாத்தியம்.அப்படி ஒருவரை இது வரை சந்தித்ததாய் ஞாபகம் இல்லை.யாருடைய அருகாமை நம்மை இயல்பிலிருந்து மாற வைப்பதில்லையோ   அப்படி ஒரு துணை கிடைப்பது வரம்.Spouse க்கு  முன்னால்  நடிக்க வேண்டியிராமல் தானாகவே இருக்கும் தைரியத்தைஒரு துணை  தர முடிந்தால் உத்தமம்.கணவன் தன் கண்பார்வையில் இருந்து நகரவே கூடாது என்று முந்தானையில் முடிந்து வைத்துள்ள ,அவனைத் தன் குடும்பத்தில் இருந்தே அந்நியமாக்கி விடுகின்ற ஒரு பெண்ணைக் கதைநாயகியாய்க் கொண்ட ஒரு படம்தான் இதை எழுதத் தூண்டியது.அதில் என்ன சுகம் இருக்கும்? Supportive ஆன ஆண்கள் இல்லையென்றாலும் குடும்பம் நடந்து விடும்.ஆனால் பெண்கள் சண்டைக் குணத்துடன் இருப்பின் ஆண்கள் எதுவும் செய்ய இயல்வதில்லை.கல்யாணமான சில வருடங்களில் மனைவி தாய் ஸ்தானம் கொண்டு விடுகிறாள்.அவள் இன்றி அவனால் எதுவும் செய்ய முடிவதில்லை.சர்வம் சக்தியே.சக்தியற்ற சிவத்திற்கு ஒன்றும் பவர் இல்லை. யாருடன் அதிகத் தொடர்பில் உள்ளோமோ அவர்களைச் சார்ந்தே மனித வாழ்க்கை சுழல்கிறது.தன்னுடன் வாழ்க்கை முழுதும் வரப் போகிறவன் அவனைச் சேர்ந்தவர்களுக்காக கொஞ்சம் நகர்ந்தால் என்ன? மனைவியின் சொந்தங்களை தன் சொந்தங்களாய் நினைப்பது அற்புதமான குணம்தான்.ஆனால் எந்த extent ற்கு ?அவளைத் திருப்தி செய்ய தன் பெற்றோரை உற்றோரை ரெண்டாம் பட்சமாக நினைக்கும் அளவிற்கா?


மனைவி முன்னால் சகோதரியிடம் பேசக் கூட பயந்த கணவர்கள் பாவம் இல்லையா?  அப்படி என்ன possessiveness வேண்டிக்கிடக்கிறது?..கல்யாணத்திற்கு முன்னால் பெற்றோரை பாடாய்ப் படுத்தும் பெண்களுக்கு கல்யாணம் பண்ணிப் புக்ககம் போய் விட்டால் பெற்றோர் பாசம் பொங்கி வழிய ஆரம்பிக்கிறது.Blood is thicker than water என்பது  பெண்களுக்கு மட்டும் சொல்லப் பட்டதா,அவனுக்கும் நாம் வரும் முன்னேயே ஒரு குடும்பம் இருந்திருக்கிறது. ஏற்கனவே, கல்யாணம் பல ஆண்களின் நிலைமையை தர்மசங்கடமாக்குகிறது.மத்தளம் மாதிரி ரெண்டு பக்கம் அடி வாங்கும் அப்பாவிகள்தான் ஜாஸ்தி.When you love something ,set it free If it comes back to you it is yours .  (எங்கோ படித்ததுதான்.)இல்லையென்றால் it was never yours .Children grow or decay in spite of parents என என் மாமா ஒரு மெயில் போட்டிருந்தார்,ஆனால் நல்ல விதைகள் நல்ல பலனே தரும்.மறுபடி என் அப்பாவைப் பற்றிச் சொல்லாமல் இருக்க முடியவில்லை(.பெண்ணுக்கு மட்டும்  அப்பாதான் ஹீரோ,எப்போதும்.அம்மாக்கொண்டு பையன்கள் கூட திருமணமானது முதல் முக்கால்வாசிப்பேர்   மனைவி பக்கம்தான் .ஆனால் பெண்கள் தங்கள் பெற்றோரை விட்டுத் தருவதே இல்லை. son is a son till he gets a wife . Daughter  is a daughter all her life ).

நான் படித்தது பெண்கள் பள்ளி. கல்லூரிப் படிப்பும் பெண்கள் கல்லூரியில் நான் படிக்க வேண்டும் என்ற என் அப்பாவின் நினைப்பு நடக்காமல் coeducation institution ல்தான் கல்லூரிப் படிப்பு அமைந்தது.My dad is very straight forward and he expected his daughters to be like that and he had great belief in us ஒரு விடுமுறையின் போது என் classmate ஒரு பையன் கோயம்புத்தூரில் இருந்து தன்  ஊர் போக எங்கள் ஊரைத் தாண்டிச் செல்ல வேண்டும்.அவனுக்கு எங்கள் ஊரில் இறங்கி என்னை,என் பெற்றோரை,பார்த்துப் போக ஆசை.பஸ் ஸ்டாண்டில் இறங்கி விட்டான்.முகவரி எல்லாம் எதுவும் அவனுக்குத் தெரியாது.ஊரில் வேறு யாரையும் தெரியாது.எப்போதோ என் அப்பா பணிபுரியும் பள்ளியின் பெயர் மட்டும் கூறியிருந்தேன் போலிருக்கிறது.நேராக அந்தப் பள்ளிக்குப் போய் விசாரித்திருக்கிறான்.சின்ன ஊர்தானே,யாரோ ஆசிரியர் என் அப்பாவை அடையாளம் காட்டி விட்டார்,அன்று என் அப்பா பள்ளியில் இருந்து மதியம் சாப்பிட வந்த போது அவனைத் தன்  சைக்கிளின் பின்னால் உட்காரவைத்துக் கூட்டி வந்து உன் friend வந்திருக்கான்ம்மா என்று casual ஆக எங்களுடன் பேச உட்கார்ந்தது என் அப்பாவின் personality யை காட்டிய ஒரு நிகழ்ச்சி.

இப்போது உள்ள இளைஞர்கள் இதைப் படித்தால் கேலி பேசுவார்கள்.தொலைகாட்சி நிகழ்ச்சிகளில் போட்டிகளில் வெற்றி பெறும் ஆண் குழந்தைகளும் பெண் குழந்தைகளும் கட்டிப் பிடித்துதான் வெற்றியைக் கொண்டாட வேண்டுமா என தோன்றும். அந்த அளவு,  எதுவும் தவறில்லை என்ற இன்றைய காலகட்டத்தில்  நான் சொன்னது ஒருசாதாரண நிகழ்வே.ஆனால் 1979ல் பெண்கள் ஆண்  நண்பர்களுடன் பேசுவதும் பழகுவதும் viceversa ம் taboo .எதற்காகச் சொல்ல வந்தேன் என்றால் நாம் அன்பு செலுத்தும் ஒருவரின் பின்னாலேயே செல்ல வேண்டிய தேவை இல்லை.என் பெண்ணை எனக்குத் தெரியும் என்று என் அப்பா நினைத்தாற்  போல் தன் கணவன் பற்றிப் பெண்கள் அறிய வேண்டும்.chess board ல் ஒவ்வொன்றிற்கும் ஓரிடம் உள்ளது அல்லவா?ஒன்றின் இடத்தில் இன்னொன்று இருக்க முடியாது.அது மாதிரிதான் வாழ்க்கை.மனைவி என்ற இடத்தில் சிம்மாசனம் போட்டு அமர்ந்தாயிற்றே?பின்  Why should the wife try to tie her man to the apron ?

இரட்டை மாட்டு வண்டி போல வாழ்வை இருவரும் சேர்ந்து இழுத்தால் சரியாக ஓடும்.அவரவர்க்கு அவர்கள் வளர்ந்த விதம் நெருக்கமானது.மனத்தைக் காயப் படுத்துவதற்காகக் குடும்பத்தைத் தாக்குவது,  தன்  கணவன் எடுப்பார் கைப்பிள்ளை என்று கண்டு கொண்டு தலையணை மந்திரம் ஓதுவது எல்லாம் refined people செய்யும் செயலல்ல.அதற்கெல்லாம் அசையாத supermen இருக்கிறார்கள்.மற்றவர்கள் பாவம்தான்.இதெல்லாம் சொல்வது சுலபம்.எல்லாம் சரியாக அமைந்தால் என்ன வேண்டுமானாலும் பேசலாம் என்று தோன்றுகிறதா?அப்படி bed of roses ஆக யார் வாழ்வும் இருக்காது.சந்திக்கும் சவால்கள் நம் பிராரப்த கர்மத்திற்கேற்ப மாறுபடும்.அவ்வளவே.கலீல் கிப்ரான் சொன்னது போல்,Let us be together like the pillars of the temple .Live and let live .மற்றவர் சுதந்திரங்களில் குறுக்கிடுவதை முழுமையாகத் தவிர்ப்பது போன்ற சுதந்திரம் நம் ஆன்மாவுக்கு எதுவுமில்லை.மற்றவர் என்ற சொல்லில் கணவன் மனைவி இன்னும் நெருங்கிய நெருங்காத அனைவரும் அடக்கம்.

ரஞ்ஜனி த்யாகு 


Mother Protects 
எங்கள் குடும்ப வட்டத்திலும் தெரிந்த நண்பர்கள் மத்தியிலும் இப்போது விருப்ப ஒய்வு பெற்றுக் கொள்பவர்கள் அதிகரித்துள்ளார்கள். முக்கியமாக ஐம்பது வயதைக் கடந்த ஆண்கள் ஓடியது போதும் என்று நினைக்க ஆரம்பித்து விட்டனர். நம் நாட்டில் பொதுவாக பெண்களின் பிரச்சனைகள் பெரிது படுத்தப் படுவது போல் ஆண்கள் மனநிலை பற்றி நெருங்கினவர்கள் கூட யோசிப்பதில்லை. அது ஆண் பாவமாக்கும்.  ஆண் பாவமும் பொல்லாததே.






வேலை பார்க்கும் பெண்களைக் கொண்ட குடும்பங்களில் பெண்களின் சம்பளம் பெரும்பாலும் supporting salary ஆகவே உள்ளது. பொருளாதார நிர்பந்தம் இல்லாத பட்சத்தில் அவர்கள் நினைத்தால் வேலை பார்க்கலாம், இல்லை இருக்கவே இருக்கிறது சாக்கு. குழந்தை பராமரிப்பைக் காரணம் காட்டி வீட்டில் இருந்து கொள்ளலாம். ஆனால் இருபது +ல் குடும்ப பாரம் சுமக்கத் தொடங்கும் ஆண் ஐம்பத்து எட்டு வயது வரை நிற்காமல் ஓடுகிறான். பெண்களாவது மாமியார் மாமனார் என்ற வீட்டு உறுப்பினர்களான boss களை அனுசரித்துப் போனால் போதும். ஆனால் ஆண்கள், வேலை பார்க்கும் இடங்களில் எத்தனை பேரை அனுசரித்துப் போக வேண்டி உள்ளது! வெளியில் சென்று வேலை பார்த்தே ஆக வேண்டிய பெண்கள் நிலை டென்ஷன் நிறைந்ததுதான். ஆனால்  அவர்கள் சதவிகிதம் குறைவே.



"அரை மணி படுத்து எழுந்தால்தான் மதியம் காபி கூட போட முடியும்" என்று ஸ்டண்ட் அடித்து குட்டித் தூக்கம் போடுவதெல்லாம் ஆண்களுக்கு சாத்தியமா? இயலாமையே ஆண்கள் வீட்டில் சுப்பீரியாரிட்டியைக் காட்டிக் கொள்ள காரணம். ஒரு தொலைகாட்சி நிகழ்ச்சியில் ஒரு பெண் கணவன் பற்றி சொல்லும் போது "அவர் எங்கள் வீட்டின் ஏடிஎம் மெஷின்"  என்றாள். மனைவி, மக்கள், பெற்றோர் எல்லார் தேவைகளையும் கவனித்து, ஆபிசரிடம்  டார்கெட் முடிக்கவில்லை எனத் திட்டு வாங்கிக் கொண்டு சாப்பிட, தூங்க மட்டுமே வீடு வரும் ஆண்கள் இறுக்கமாகவே இருப்பார்கள். அதைக் கிண்டல் செய்தால் எப்படி? "நான் செய்வது உடல் உழைப்பு. நாள் பூர ஏ சி ரூமில் அலுங்காமல் வேலை பார்த்து விட்டு வீட்டுக்கு வந்து என்ன அதிகாரம் வேண்டிக் கிடக்கு "என்று சாடும் பெண்கள்  brain work, சமமாக, இன்னும் அதிகமாகவே கூட எனர்ஜியை உறிஞ்சும் எனப் புரிந்து கொள்ள வேண்டும்.



வீட்டு நிர்வாகத்தை பெண்கள் கவனித்துக் கொள்வதால்தான் ஆண்கள் அமைதியாய் வேலை பார்க்க முடிகிறது என்பது சரிதான். ஆனால் அதற்குத்தானே திருமணம்.  "காதல் ஒருவனைக் கைப்பிடித்தே அவன் காரியம் யாவினும் கை கொடுத்தே" என்று பாரதி கூறவில்லையா? ஏடிஎம் மெஷினாகவும் நம் டிரைவராகவும் அவர்கள் எடுக்கும் இன்னும் பல அவதாரங்கள் பற்றி கொஞ்சம் கனிவுடன் நினைத்துப் பார்ப்போம்.



 ப்ரத்யேக நேரம் (personal time) வேண்டும் என்று விரும்புகிறது மனம். அது ஆண்களுக்கும் உண்டல்லவா? ஆணும் பெண்ணும் இயற்கையிலேயே மாறுபட்ட இயல்பினர். புத்தகம் வாசிப்பது, சமையல் கலை வகுப்புகள் செல்வது, சீரியல் பார்ப்பது, ஷாப்பிங் செய்வது, அரட்டை அடிப்பதெல்லாம் பெண்களுக்கான space என்றால், செய்தித்தாள் படிப்பதும் news channels ஐ மாற்றி மாற்றிப் பார்ப்பதும் நண்பர்களுடன் செலவிடும் நேரமும் ஆண்களின் personal space.

ஆனால் ஓய்வுக்குப் பின் வரும் நாட்களில் கணவன்மார்களை வீட்டில் வைத்து சமாளிப்பது கொஞ்சம் கஷ்டம்தான். இத்தனை நாள் வீட்டை சுத்தமாய் மறந்து," கொக்குக்கு ஒன்றே மதி" என்பது போல் வேலை பார்த்து அவர்கள் குழந்தைகள் என்ன வகுப்பு என்பதைக் கூட மனைவியிடம் கேட்டுத்தெரிந்து கொண்டு தங்கள் உலகம் வேறென வாழ்ந்தவர்கள், திடீரெனக் கிடைத்த நேரத்தை என்ன செய்வதென்று அறியாமல் வீட்டையும் மனைவியையும் சுற்றிச் சுற்றி வந்து தொணதொணக்க ஆரம்பிக்கிறார்கள். மனைவியரோ எப்பவும் பிசி. கணவர்கள் இவ்வளவு நாள் காட்டிய பாரா முகத்தைத்
திருப்பிக் காட்டவும் மனைவியருக்குத்  தோன்றலாம்.



இப்போதெல்லாம் வியட்நாம் வீடு பிரஸ்டீஜ் பத்மநாபன் போல் ஓய்வை ஒரு உணர்வு பூர்வமான விஷயமாய் யாரும் பார்ப்பதில்லை. சாதுர்யமாய், வரும் காலத்திற்கு சேமித்து விட்டுத்தான் ஓய்வெடுக்க முடிவு செய்கிறார்கள். ஆனால் ஓய்வை நல்ல முறையில் கழிக்கத் திட்டமிடுதல் அவசியம். எப்படி சம்பாதிக்கவும் சாதிக்கவும் இளம் வயது ஏற்றதோ அது போல் ஆன்மிக நாட்டம் உருவாக்கிக் கொள்ளவோ எந்த உருப்படியான செயல் தொடங்கவோ கூட இளம் வயதே ஏற்றது. ஆனால் ஓடி ஓடி வேறு எதுவும் செய்யாமல் போயிருந்தாலும் Better late than never. அதனால்,"விசையுறு பந்தினைப் போல் மனம் விரும்பிய படி செல்லும் உடலை "பிரார்த்தித்துப் பெற்று, சின்ன வயதில் ஆசைப் பட்டு செய்யாமல் விட்டதை எல்லாம் செய்யலாம். ஒவ்வொரு நாளையும் காதலர் தினம் போல் கருதி, துணையுடன் பொழுதை அமைதியாக, பயனுள்ளதாகக் கழிக்கலாம். விருப்ப ஓய்வு பெரும் நண்பர்களின் குடும்பங்கள் வளமாக வாழ உங்கள் "சினேகிதி"யின் பிரார்த்தனைகள்.



ரஞ்ஜனி த்யாகு 



ஏப்ரல் 2015 சினேகிதி இதழில்" ஆண் பாவம் பொல்லாதது " என்ற தலைப்பில் வெளிவந்துள்ள சிறு கட்டுரை 


Mother Protects
 தமிழ்ப் புத்தாண்டு மன்மத வருஷம் பிறக்கப் போகிறது. (.இன்னும் சித்திரைத் திருநாளைத்தான் வருடப் பிறப்பாய் எங்கள் வீட்டில் கொண்டாடுகிறோம்.) ஆனால் தமிழ் மொழி வரும் வருஷங்களில் எப்படி இருக்கப் போகிறது? "யாமறிந்த மொழிகளிலே தமிழ் மொழி போல் இனிதாவதெங்கும் காணோம்"  என்ற பாரதியார் " மெல்லத் தமிழ் இனிச் சாகும்" "என்றும் கூறி விட்டார்.அடுத்த தலைமுறைக்குத் தமிழை எடுத்துப் போகாத Indian Diaspora இந்த அழிவிற்கு ஒரு முக்கியக் காரணம்..70 மில்லியன்   மக்கள் தமிழ் மொழி பேசுவதாய் ஆய்வு கூறுகிறது.அதிக மக்களால் பேசப் படும் மொழி வரிசையில் 18வது இடத்தில் உள்ளது.ஆனால் இப்போது எங்கள் குடும்பத்தையே  எடுத்துக் கொண்டால் எங்களுக்கு அடுத்த தலைமுறைக் குழந்தைகளுக்கு  யாருக்கும் தமிழ் எழுதப் படிக்கத் தெரியாது.இந்தியாவிலேயே உள்ளவர்கள் தமிழ் பேசுகிறார்கள்.ஆனால் ஆங்கிலத்தில் இன்னும் தெளிவாகப்  பேசுகிறார்கள்.



ஆங்கிலம் பலபேருடன் தொடர்பு கொள்ள மிகவும் அவசியம் என்பதில் மாறுபட்ட கருத்தில்லை. உலகின் Lingua Franca ஆங்கிலம்தான்..But its effect on regional languages is bad .எந்த விதத்திலும் ஆங்கிலத்தின் துணை இல்லாமல்தானே தமிழ் வளர்ந்தது?வாழ்ந்தது?ஆங்கிலம் மட்டுமே மேன்மையானது என்றால் பிற மொழிகள் இந்நேரம் காணாமல் போயிருக்கும்.நம் கிராமங்களில்,நகர்ப் புறங்களிலும் கூட  இன்னும் தமிழ் உள்ளது.ஆனால் அவர்களில்  பலர் தமிழ் வெறியர்களாகி ஆங்கிலத்தை ஒரு வெறுப்புடன் நோக்குகிறார்கள்.Scientific principles ,mathematics ,engineering எல்லாவற்றையும் விளக்க ஆங்கிலத்தை அடித்துக் கொள்ள வேறு மொழி உண்டா என்ன?தாய் மொழி,ஆங்கிலம் இரண்டுமே முக்கியமென்ற புரிதல்  இல்லை என்பதுதான் பிரச்சினை..என்னைக் கேட்டால் அரசுப் பள்ளிகள் எல்லாவற்றையும் கூட ஆங்கில மீடியமாய் ஆக்கி விட்டு,தமிழைக் கட்டாயப் பாடமாக வைக்கலாம்.தமிழ் மூலம் (origin ) உடைய பெற்றோர்கள்அடுத்த தலைமுறைக்குகட்டாயம் தமிழ் சொல்லித்தரவேண்டும்.இரண்டு மொழிகளும் ஒன்றை ஒன்று compliment பண்ணிக் கொள்ள வேண்டும்.ஏனெனில் ஒரு மொழி அழிந்தால் culture ம் சேர்ந்து அழிகிறது.
வரும் தலைமுறை பற்றித்தான் பேச்சே.

ஒரு மொழி அதன் சுத்தத்துடன் அடுத்த தலைமுறையை அடைய வேண்டும்.இப்போதுள்ள குழந்தைகள் திரைப்படங்களிதான் தமிழ் கேட்கிறார்கள்.திரைப்பட வசனங்கள் தமிழை வளர்க்கிறதாகத் தோன்றவில்லை.ஒரு நகைச்சுவை நடிகரின் வசனங்களில் கூட சென்சார் போர்ட் வெட்டிய  வசனங்கள் இடம் பெறுவதை பார்க்கிறோம்.தமிழ்ப் பாடல்களிலும் சகஜமாய் ஆங்கில வார்த்தைகளின் கலப்பு.வைரமுத்து போன்ற நல்ல கவிஞர்கள் பாட்டுக் கேட்கும் போது கூடபாட்டின் இனிமை,பாடியவர் யார் இசை அமைத்தவர் யார் என்பதெற்கெல்லாம் பிறகே யார் எழுத்து என்று கேட்கிறோம்.அதிக சத்தத்துடன்  போடப்படும் மெட்டுக்கள் வார்த்தைகளை கேட்க இயலாது செய்து விடுகின்றன. Then how can Tamil sustain through a medium like  cinema ?


அதனால் ஓரளவு தமிழ் படித்த நாமெல்லாம் ஏதாவது செய்ய வேண்டும்.இல்லை என்றால் வள்ளுவரும் பாரதியாரும் தமிழ் வளர்த்த எல்லோரும் இரண்டாம் முறையாய் இறந்து போவார்கள் .இன்னொரு பாரதி பிறக்க வாய்ப்பு ஏற்படுத்த வேண்டாமா? இணையதளத்தில் தமிழ்ப் பதிவுகள் இல்லை,ஆங்கிலம் அளவிற்கு.அதை அதிகமாக்க நம்மால் என்ன செய்ய முடியும் என யோசிக்கலாம்.ஆங்கிலப் பள்ளிகளில் ஆங்கிலத்தில்தான் பேச வேண்டும் என்று வற்புறுத்துவதெல்லாம் சரிதான்.இந்தக் காலத்தில் ஆங்கிலத்தில் தெளிவாக உரையாடுவது முக்கியத் தேவையே.ஆனால் தமிழனாகப் பிறந்திருந்தால்,தமிழ்நாட்டில் வசிக்க வேண்டுமானால் தமிழ் கட்டாயம் கற்க வேண்டும்.பெற்றோர்" தமிழ் தெரியாது என்குழந்தைக்கு என்று கூறுவது பெருமையான விஷயம் என்ற நினைப்பைக் களைந்தெறிய வேண்டும்.அது " என் அம்மா யார் எனவே எனக்குத் தெரியாது " எனச் சொல்வது போல வருந்த வேண்டிய ஒன்று.என்ன செய்யலாம்?


முக்கியமான பின்குறிப்பு : இந்தக் கருத்துக்கள் என் மகன் கார்த்திக் இன்று காலை உணவு வேளையின் போது என்னிடம்  பகிந்து கொண்டவை. நாங்கள் இன்னும் ஆழமாய்த் தமிழ் கற்க அவனைத்  தூண்டவில்லை என்பதும் அவனது குற்றச் சாட்டு. இந்த விஷயம் அவனது ஆங்கில blog ல் பகிரப் படுவதை விட ,தமிழில் இருந்தால் இன்னும் பொருத்தமாக இருக்கும் என்ற அவன் எண்ணத்தின் வடிவமே இந்தப் பகிர்வு.

ரஞ்ஜனி த்யாகு 


MOTHER PROTECTS
தாயின் கருப்பையில் ஒன்பது மாதங்கள் தங்கி,விடுதலை பெற்று வெளிவரும் ஜீவன் தன் இருப்பை அழுகையால் வெளிப்படுத்துகிறது. அவரவர் குழந்தையின் அந்த முதல் அழுகுரலே இது வரை கேட்டவற்றில் மிக  இனிமையான சத்தம். வளரத் தொடங்கும்  குழந்தை நம்மிடம் இருந்தே மொழியைக் கற்கிறது.நம் வாய் மூலமே நம் இயல்பு  வெளிப் படுகிறது   என்பதால் மொழியை சரியாகக் கற்பிப்பது பெரிய பொறுப்பு..சிலர் வாயைத்திறந்தாலே பயம் ஏற்படும்.சிலர் இன்னும் ஏதாவது பேச மாட்டார்களா என்றிருக்கும்.எல்லா மொழிகள் போல் மௌனம் கூட ஒரு மொழிதான். "மௌனமே பார்வையால்  ஒரு பாட்டுப் பாட வேண்டும்" என்ற பாட்டு எவ்வளவு அழகாக எழுதப் பட்டுள்ளது என்று தோன்றும்.என்னைத் தெரிந்தவர்களுக்கு என் மௌனக் குழந்தை ராகவனையும் தெரியும்.நானும் அவனும் மட்டும் வீட்டில் இருக்கும் மௌனமான பல காலைப் பொழுதுகளில் மனதில் தோன்றும் எண்ணங்களுக்கு வடிவம் தர அவன் தவிப்பதைப் பார்ப்பது போல் கஷ்டமான விஷயம் எனக்கு எதுவும் இல்லை.

நேற்று எனக்கு ஒரு ஸ்பெஷல் நாள்.தோட்டத்தில் இருந்த தேனடையில் இருந்த ஒரு குழவி காலில் கொட்டி விட்டது.உச்சந்தலையில் இருந்து உள்ளங்கால் வரை உயிர் கொல்லும் வலி. அனிச்சையாக கண்ணில் இருந்து கண்ணீர் கொட்டுகிறது.அப்போது ஓடி வந்து தன்  இரண்டு கைகளால் என் கண்ணீரைத் துடைத்து விட்டு சற்று யோசித்த ராகவன்  "அளாதடா "என்றான். இது வரை நான் கேட்ட ஆறுதல் வார்த்தைகளில் அதற்கு இணையாக ஒரு வார்த்தையை யாரும் கூறியதில்லை.நான் என்ன மஹாத்மாவா ,சத்தியசோதனை போல சுயசரிதை எழுத?ஏதோ நம் blog ,படிப்பவர்களும் நமக்குத் தெரிந்தவர்கள்தானே பெரும்பாலும் என்று எழுதுகிறேன்.

மொழி சரியான நேரத்தில் சரியானபடி உபயோகிக்கப் படும் போது எவ்வளவு அழகானது என்று நினைத்துக் கொள்கிறேன்.மறுபக்கம் என்ற ஒன்றுதான் எல்லாவற்றிற்கும் இருக்கிறதே? கடுமையான, பயனற்ற, புண்படுத்த,
தற்பெருமையை பறைசாற்றிக்கொள்ள ,உபயோகமாகும் மொழியும் உண்டு.அது போன்ற மொழி பயன்படுத்துபவர்களிடம் இருந்து விலகி இருக்க விரும்புகிறேன். ஆனால் society ,அதற்கென்று சில norms என்ற வேண்டாத விஷயங்கள் எத்தனையோ இருக்கின்றன.அதையெல்லாம் தூக்கிப் போட்டால் என்ன ஆகிவிடும்?எதற்கெடுத்தாலும் இடக்கான பதில்கள்,அமிலம் போன்ற வார்த்தைகள் அதையெல்லாம் காது கொடுத்துக் கேட்க வேண்டிய கட்டாயம் என்ன?ஒரு இருபது வருஷம் கழித்து நான் என்ன மாதிரியான விஷயங்கள் பேசுவதில் சின்ன வயதில் நேரம் செலவழித்திருக்கிறேன் என்று எண்ணிப் பார்த்தால் மனசுக்கு சந்தோஷம் ஏற்பட வேண்டும்,அதிர்ச்சி ஏற்பட்டால் அந்த வருடங்கள் எல்லாம் வீணில் கழிந்தவையே.

வார்த்தையைப் பிடுங்கி நம்மைப் பேச வைப்பவர்களைக் கடவுள்தான் அடையாளம் காட்ட வேண்டும்.வயதிற்கு ஒவ்வாது சிண்டு முடிதல் மனதில் தோன்றும் சின்னத்தனம் இவை இயல்பாக சிஸ்டத்திலேயே இருந்தால் ஆபத்து."Strike, strike at the root of penury in my heart "என்கிறார் தாகூர்.ஒருவர் வாயைக் கொண்டுதான் அவர் பெரிய மனிதரா என்று கூற இயலும்.இல்லை என்றால்," எத்தனை பெரிய மனிதருக்கு எத்தனை சிறிய மனமிருக்கு" என்பதுதான் உண்மை.ராகவனின்" அளாதடா "ஏன் என்னை நெகிழ்த்தியது?பேசவே பேசாத ஒரு ஜீவனின் அபூர்வ வார்த்தை அது என்பதால்.தொணதொண என்ற பேச்சு ஓசையாக உள்ளது.பைசா பெறாத குடும்பப் பிரச்சினைகள்,அடுத்த நிமிடமே மாறக்கூடும் என்ற நிகழ்வுகள் குறித்துத்திட்டமிடுதல் அதில் எல்லாம் கலந்து கொள்ள வேண்டும் என்ற எதிர்பார்ப்புகள் இவையெல்லாம் நேர விரயம் அன்றி வேறென்ன?Let us cross the bridge when it comes .

நேற்று கல்யாணமாலையில் கேட்டது.ஒரு நாட்டின் அதிபர் தன் மனைவியுடன் ஒரு நாள் காரில் சென்று கொண்டிருந்தாராம்.அப்போது பெட்ரோல் பங்க் ஒன்றில் நிற்க வேண்டி இருந்ததாம்.அதில் வேலை பார்த்த நபர் நம் அதிபரின் மனைவியின் தோழன்.அதிபர் மனைவியிடம் கேட்டாராம்,  "என்னைக் கல்யாணம் பண்ணாமல் அவனைப் பண்ணி இருந்தால் என்ன செய்து கொண்டிருந்திருப்பாய் இப்போது ?" என்று.அதற்கு சற்றும் தாமதிக்காமல் அவர் மனைவி கூறினாராம் ."அதில் என்ன சந்தேகம்?இதே போல் இந்த நாட்டு  அதிபரின் மனைவியாய்க் காரில் அவன் பக்கத்தில்  உட்கார்ந்து கொண்டு போய்க் கொண்டிருந்திருப்பேன்,நீ பெட்ரோல் பங்கில் வேலை பார்த்துக் கொண்டிருந்திருப்பாய் "என.வாழ்க்கையை எப்படி பாசிடிவ்வாக எதிர்கொள்வது என்பதற்கு ஒரு பேச்சாளர் கூறியது இது.வெட்டிப் பேச்சுகளுக்கு இந்த மாதிரி பதில்கள்தானே சரி?

பேசாமல் communicate செய்வது இன்னும் சவுக்கியமாய் இருக்கிறது."முன்னம் இருக்கும் இந்தச் சின்ன முகத்தில் பல மொழிகள் பாடம் பெற வர வேண்டும்" என்று கண்ணதாசன் காதல் பாட்டாய் எழுதியதை நான் ராகவனிடம் பாடும் போதுதான் அர்த்தம் முழுமை பெற்றது போல் உள்ளது.வெகு சிலர் தவிர யார் குறைவாகப் பேசினால் அல்லது பேசாமல் செய்யும் communication ஐப் புரிந்து கொள்கிறார்கள்? முழு மௌனத்தைக் குறிப்பிடுகிறேன்.E mail ம் s m s ம் கூடப் பேச்சுதான்.நாம் எப்படிப் பட்டவர்கள் என்ற சுயமதிப்பீடு சரியாய் இருந்தால் எனக்கு அது போதும்.நம்மைப் பற்றி சரியான புரிதல் உள்ளவர்களுக்குபேசி எதையும் புரிய வைக்கத் தேவை இல்லை.அந்தப் புரிதல் இல்லாதவர்களுக்கு கொஞ்சமாவது புரிய வைக்கக் கூட செலவழிக்கும் நேரத்தால் பலனில்லை.

தமிழ் மீடியம் பள்ளிகளில் படித்து(இப்போதைய கான்வென்ட்டுகளுக்கு எந்த வகையிலும் குறைவில்லாத கோவில்கள்தான் அந்த அரசுப் பள்ளிகள்)ஆங்கிலத்தை ஒரு பாடமாகவே மட்டும் படித்திருந்தாலும் how can we not fall in love with great works such as Gitanjali by Tagore ? கீதாஞ்சலியை அவர் எழுதிய spirit சற்றும் மாறாமல் எனக்குக் கற்பித்த என் முதல் ஆசான்களான என் பெற்றோரை நினைத்துக் கொண்டே இன்று மறுபடி படிக்கிறேன்.P U C படித்த தலைமுறைக்கு 11th grade ல்" This is my prayer to Thee my Lord" poem text ல் இருந்திருக்கும்."Give me the strength to raise my mind high above daily trifles" என்ற தாகூரின் prayer மனதில் ஆணி அடித்தது போல் உட்கார்ந்து கொண்டுள்ளது.

இன்னும் எழுதப் போனால் தாகூரை மொழி பெயர்க்க இவள் எதற்கு நாம் ஒரிஜினலையே படித்துக் கொள்ள மாட்டோமா என்று நினைக்க மாட்டீர்களா?
சத்தம், மொழி பற்றிப் பேசத் தொடங்கியது கீதாஞ்சலி வரை வந்து விட்டது .
சுற்றுப்புறம் ஓசையால் காதை செவிடாக்கிக் கொண்டுதான் உள்ளது.அதற்கு எதுவும் செய்ய முடியாது இருக்கிறோம்.ஏழு மணி வரை (அதற்குள் எழுந்து விட்டால்) காலைப் பொழுதின் அமைதியை ரசிக்கும் நான் அதற்கு மேல் பக்கத்து வீட்டுப் பையன் அலற விடும் ஜாஸ் ம்யூசிக்கையோ அல்லது எல்லோருக்கும் கொஞ்சம் பக்தி வரட்டும் என்ற நல்ல எண்ணத்தில் அவன் அம்மா அதிக பட்ச வால்யூமில் வைக்கும் கந்தசஷ்டிக் கவசத்தையோ கேட்டே ஆக வேண்டும்.வசிப்பது flat அல்லவா?ஏ தாவது சொன்னால் கூடி வாழும் சமூக வாழ்க்கைக்குத் தகுதி அற்றவளாய் brand பண்ணப் படுவேன்.

சில சமயம் வீட்டுக்குள்ளேயே இந்த தொந்தரவு நம் எல்லாருக்கும் இருக்கும்.எல்லா வயதினரும் சேர்ந்ததுதானே குடும்பம்?சின்னவர்களுக்கு தொலைக்காட்சிப் பெட்டியை அலற விடுவது த்ரில்.பெரியவர்களுக்குக் கேட்கும் திறன் குறைவதால் அதிக வால்யூம் தேவைப் படுகிறது. அதிக சத்தம் நல்லதில்லை ;அதன் பெயர் noise pollution என்று குழந்தையில் இருந்தே கற்பிக்கலாம். பெரியவர்கள் hearingaid வைத்துக் கொள்ளலாம்.அல்லது வசதியாய்,நல்ல நிலைமையில் உள்ள புலன்களால் செய்யும் காரியத்தில் மனதைச் செலுத்தி மற்றதை  விட்டு விடலாம்.மறுபடி வயதானவர்களுக்கு எதிரான எதையானும் எழுதுகிறேன்.எனக்கும் ஒரு நாள் இந்த இயலாமை வரும் என அறிவேன்.அதற்கான preparation ஆகத்தான் மனதிற்குள் ஏற்படும் சத்தங்களை மட்டுப் படுத்துவது நல்லது,அப்படிச் செய்தால் பேசும்   மொழி ,தானே நல்லதாகும்.அப்பாடா சுற்றி வளைத்து தலைப்புக்கு வந்தாயிற்று!

மறுபடி அடுத்த மாதம் சந்திப்போம்.

ரஞ்ஜனி த்யாகு 


MOTHER PROTECTS 
ஒரு பெரிய நாட்டின் ஒரு கோடியில் சாதாரணமாய் வாழ்ந்து கொண்டிருக்கும் என் குரல் இந்தத்தாய்த் திருநாட்டின் பல கோடிப் பெண்கள் சார்பாய் ஒலிக்கும் என்பதில் எள்ளளவும் சந்தேகமில்லை.எனக்குப் பையன்களே பிறந்திருந்தாலும் ,இந்தக் காலப் பெண்கள் தங்கள் வழியில் குறுக்கிடுவோர் கண்களில் விரலை விட்டு ஆட்டுவதில் எனக்கு ஏற்பட்டுள்ள மகிழ்ச்சி அலாதியானது.இத்தனைக்கும் I am not a feminist .Just the opposite  .சுயத்தை ஒரு நிகழ்வு தொலைக்கும் என்றால் அதன் அவசியம்தான் என்ன?மகன்கள் வைத்துக் கொண்டு அவர்களுக்குக் கல்யாணம் பண்ணி குழந்தை குட்டியுடன் இருப்பதைப் பார்த்து உண்மையான சந்தோஷம் அடைய நினைக்கும் பெற்றோர்கள் மட்டும் கல்யாணம் பண்ணி வைக்கட்டும்.மற்றபடி தங்கள் வாழ்நாள் முழுவதும் மகனுடைய வாழ்வையும் சேர்த்து இரட்டை வாழ்வு வாழ்ந்து, - வரும் பெண்ணுக்கு, உள்ள ஒரு வாழ்வையும் பறித்துக் கொள்ள நினைப்பவர்கள் நித்திய பிரம்மச்சாரிகளாய் பிள்ளைகளை வைத்துக் கொள்வதே மேல்.பிள்ளையார் சொன்னாராமே" என் அம்மா மாதிரி பெண் கிடைத்தால்தான் திருமணம் புரிவேன் " என்று,அது மாதிரி தங்களுக்கே பிள்ளையிடம் முதலிடம் என்று பிள்ளையைக் கைக்குள் வைத்து வளர்க்கும் தாய் ஒரு அம்மாவாய் வாழ்க்கையில் தோற்றதாகத்தான் அர்த்தம்.

பண்டைக்காலத்தில் வானப்ரஸ்தம் என்று வைத்தார்களே ,எதற்காக?அரசர்கள் கூட ஒரு வயதிற்குப்பின் இளையவர்களுக்கு முடி சூட்டி விட்டு ஒதுங்கவில்லையா?பின் ஏன் பையனைப் பெற்ற அம்மாக்கள் மட்டும் திருமணமான மகன் மீது ஆதிக்கத்தை விட மறுக்கிறார்கள்?சின்ன வயதில் தாங்கள் வெறுத்த விஷயங்களைத் தன் மருமகளும் வெறுக்கலாம் என எண்ணிப் பார்க்கிறார்களோ?
என் அன்புக் கணவனே,
மனைவிக்கு மனம் உண்டு.உன் அம்மா உன்னிடமும் என்னிடமும் காட்டும் முகம் வேறு .சொன்னால் நீ ஒத்துக் கொள்ளவா போகிறாய்?ஒத்துக்கொள்ளாவிட்டாலும் பரவாயில்லை.ஏன் தவறுகளை ஞாயப் படுத்துகிறாய்?நான் உன்னிடம் கொண்ட பிரியம் என் பெற்றோராலா நிர்ணயிக்கப் படுகிறது?அப்போது நீ என்னிடம் செலுத்தும் அன்புக்கும் அதே விதிதானே?நான் அடிமை இல்லை. "நீ என் பெற்றோரிடம் இப்படி நடந்து கொண்டால்தான் என் அன்பைப் பெற முடியும்" என்று நீ கூறும் பட்சத்தில் அந்த அன்புப் பிச்சை எனக்குத்தேவை இல்லை.அதுவும் தவறாக நடப்பவர்களிடம் இதைக் கூறினால் தேவலை.என்னால் வீட்டு வேலைக்காரர்கள் முதல் யாரிடமும் கடுமை காட்ட இயலாது.நான் உயிர் போல் நினைக்கும் உன்னை எனக்குத் தந்தவர்களிடமா அலட்சியம் காட்டுவேன்?அது கூடப் புரியாமல் பெற்றோரிடம் உள்ள பாசம்,(பாசமா அது!!!என் அகராதியில் அதன் பெயர் பயம்)உன் கண்ணை மறைத்தால் அதற்கும் நானா பொறுப்பு?

அவள் ஒரு தொடர்கதையில் சுஜாதாவை,சந்தோஷ் சுப்ரமணியத்தில் ஜெனிலாவை ரசிப்பீர்கள்.ஆனால் மனைவி மட்டும் புடவைத்தலைப்பை இழுத்துப் போர்த்திக் கொண்டு பவ்யம் தவிர வேறு ரசத்தைக் காட்டக் கூடாது என்றால் எப்படி Boss ? எத்தனையோ நாள்கள் பேசி மனது அசந்து போய் விட்டது.ஒரு புடவை வாங்குவதில் இருந்து ஹோட்டல் போவது, வெளியூர் போவது அவ்வளவு ஏன் கோயில் போவது கூடத் தங்கள் விருப்பப் படியே மகன் செய்ய வேண்டும் என்று அவர்கள் கொடுத்த மன அழுத்தங்களுக்கெல்லாம் ஈடு கொடுத்து என் விருப்பங்களை இரண்டாம் பட்சமாகவே நீ நினைத்திருந்தாய் என்பது என் பார்வையில் உண்மையேயாயினும் மனது என்னவோ நீதான் பாவம் என்று உன்னை எப்போதும் மன்னிக்கவே செய்கிறது.

அவர்கள் நல்லவர்கள்தான்.நீங்கள் சேர்ந்துள்ள போதுதான் பிரச்சினையே.அவர்கள் முதுமையினால் சோர்ந்து போவதற்கும், விரக்தி அடைவதற்கும், ஆசைகள் சிலவற்றை விடவே முடியாது அடையும் துன்பங்களுக்கும் தன்  முகத்தைத் தொங்கப் போட்டுக் கொண்டு நிகழ் காலத்தைத் தொலைக்கும் வளர்ந்த குழந்தையுடன் நடத்திக் கொண்டிருக்கும் போராட்டமே வாழ்வு எனத் தோன்றுகிறது.ஆயாசமாக இருக்கிறது.என் அமைதியைக் கெடுக்கும் பலம் இந்த அற்ப நிகழ்வுகளுக்கு  இல்லவே இல்லை.ஆனால் உன் முக வாட்டத்திற்கு அந்த சக்தி உள்ளதே,நான் என்ன செய்ய?இந்தக் கடிதம் மட்டும் என்ன சாதிக்கப் போகிறது தெரியவில்லை.ஆனால் நான் மிஸ் பண்ணினதாய் நினைக்கும் சிலவற்றை உன்னுடன் சேர்ந்து செய்யக் கடவுளிடம் இன்னும் ஒரு பிறவி கேட்க ஆசை.

இப்படிக்கு ,

பல பெண்களின் பிரதிநிதி  -   ஒரு Typical  Indian Housewife 


பின் குறிப்பு ; இந்தக் கடிதம் ஒரு கற்பனையே.யாரையும் குறிப்பிடவில்லை.ஆனால் நான் அதிகமாய்த் தொடர்பில் உள்ள பெண்கள் 

இதைத் தாங்கள் எழுதியதாகவே உணர்வார்கள் என எனக்குத் தெரியும்.இதில் குறிப்பிடப் பட்டுள்ள character உடைய ஆண்கள் பற்றி என்ன கூறுவேன்?Live the present .Do not take responsibility for things which are not under your control   என்று வேண்டுமானால் கூறலாம். ஆனால் அறிவுரை கொடுப்பது செய்யத் தகாத ஒன்று,அதுவும் adults க்கு.ஆத்மார்த்தமாய் பெரியவர்கள்   நல்லவர்களாய் இருந்து மருமகள் சாட்டுவது பொய்க் குற்றமாய் இருக்கும் குடும்பங்களும் உண்டு.எல்லாவற்றிற்கும் விதிவிலக்குகள்  இருக்கின்றன...பொதுவாகக் கூறுவது இயலாது. 


ரஞ்ஜனி த்யாகு 


Mother protects
 நேற்று ஒரு பெரிய மருத்துவமனையில் எனக்கும் என் கணவருக்கும் மாஸ்டர் செக் அப்.பழைய கால தாத்தாக்களும் பாட்டிகளும் ஏதேனும் உடம்பு சுகமில்லை என்றால் மருத்துவரிடம் போவார்கள்.அதுதானே லாஜிக்கும் கூட!பிரச்சினை இல்லாதவர்கள் வக்கீலிடம் போகிறார்களா,பாடத்தில் சந்தேகம் இல்லாதவர்கள் ஆசிரியரிடம் செல்கிறார்களா,பணம் இல்லாதவர்கள் வங்கிக்குச் செல்கிறார்களா?அப்போது ஓரளவு தலைவலி காய்ச்சல் மாதிரியான நோய்கள் தவிர குறிப்பிட்ட பிரச்சினை இல்லாத போது மருத்துவப் பரிசோதனையின் தேவை என்ன ?



கிட்டத்தட்ட ஒரு சுற்றுலா மையம் போல மருத்துவமனைகள்.பணம் விளையாடி உள்ள interiors மற்றும் சுற்றுப்புறம்.முழு உடல் பரிசோதனைப் பிரிவில் நல்ல கொழு கொழு மனிதர்கள்.(நான் விதிவிலக்கல்ல.)இந்த சமயம் இன்னொன்று சொல்ல வேண்டும்.போனவுடன் உடல் எடை எடுக்கப்படுகிறது.எடை காட்டியின் முள் வலது பக்கம் சாயச் சாய நம் BP எகிறுகிறது.நேற்று வரை நிம்மதியாகச் சாப்பிட்டுக் கொண்டிருந்தேன்.இன்று எதைப் பார்த்தாலும் பயம் பற்றிக் கொண்டுவிட்டது.



ஏதோ இப்போது ஏற்பட்டுள்ள awareness என்று பெருமைப் பட்டுக் கொள்கிறார்கள்.எத்தனை புரிதல் இருந்தாலும் ஒரு சில நோய்கள் தவிர பிறவற்றைத் தடுக்க முடியாது.வந்தால் treat பண்ண வேண்டியதுதான்.நாம் எதை அதிகம் எதிர்பார்க்கிறோமோ அதை விரும்பி அழைக்கிறோம் என்பது உண்மை.அதனால்தானே பெரியவர்கள் நல்லது நினைக்கச் சொன்னார்கள்.உடம்பில் குத்திக் குத்தி ரத்தம் எடுத்து அதைப் பரிசோதித்து நான் நன்றாய் இருக்கிறேனா என்று சொல்ல சாதாரண நாட்களில் ஒரு மருத்துவர் தேவை இல்லை.அதை என் உடம்பே எனக்குச் சொல்லி விடும் அன்றோ?ஒரு பாயிண்ட் temperature கூடினால் நம்மால் இயல்பாய் இருக்க முடிகிறதா?பின் எதை அறிய இந்த சோதனை?புற்று நோய் வருமா ,ஹார்ட் அட்டாக் வருமா இதெல்லாம் துல்லியமாய்க் கூற அவர்கள் கடவுளா?மருத்துவர்கள்தானே?  



உடம்பு ஒரு கோவில்.அதைப் பார்த்துக் கொள்ள வேண்டாமா என்று எல்லோரும் கேட்கிறார்கள்.யார் இல்லை என்று சொல்கிறார்கள்?உடம்பு சின்னதாக ஒரு signal கொடுத்தாலே மருத்துவரைப் பார்த்து விடணும் என்றுதான் நானும் சொல்கிறேன்.ஆனால் சும்மாவேனும் போய் இப்போது எல்லாம் நன்றாக உள்ளது.மறுபடி ஒரு வருடத்திற்கப்புறம் வந்து எல்லாம் சரியாகத்தான் உள்ளதா என்று பார்த்துக்கொண்டு போ என்பது எதற்கு என்று புரியவில்லை.நடுவில் நமக்கு ஏதேனும் வந்திருந்தால் அதைப் போன வருட செக் அப் எந்த முறையிலாவது தடுத்து நிறுத்தியதா?இல்லையல்லவா?

பின்னால் பெரிதாக எதுவும் வந்தால் வேண்டும் என்றே சொல்லி பணம் சேர்க்கவும் செய்ய வேண்டாம்.புலி வருது கதை போல எதற்கு தப்பாய் யோசிக்க வேண்டும்?நாம் ஒவ்வொருவரும் ஒரு mission உடன் உலகிற்கு வந்துள்ளோம்.அது முடியும் வரை சூழ்நிலை எதுவாயினும் வாழவே வேண்டும்.மரம் வைத்த கடவுள் நீர் ஊற்றுவார்.கடவுள் நம்பிக்கை அற்றவர்கள் தங்களையேயாயினும் நம்பலாம்.A miser is a person who lives poor throughout his life to die rich என்று படித்தேன்.எவ்வளவு சரி?நல்ல விஷயங்களுக்கு செலவு செய்வோம்.

நான் இன்னும் ஐம்பது வருடங்களுக்கு முன்னம் உள்ள நாட்களில்தான் வாழ்கிறேனோ என்னவோ?இப்படி ஒரு நாள் விட்டு ஒரு நாள் வெயிட் பார்ப்பதும் 100 கிராம் குறைந்தால் குதூகலிப்பதும் எப்போ என்ன வருமோ எனப் பயந்து கொண்டே வாழ்வதும் நம் முன்னோரிடம் இல்லை.வாழ்க்கையுடன் உடற் பயிற்சியும் பின்னிப் பிணைந்திருந்தது.அதற்காக மிக்சி இருக்கும் போது நான் மட்டும் அம்மியில் சட்னி அரைப்பேனா ,அதைச் சொல்லவில்லை.ஆனால் எல்லாக் கண்டுபிடிப்புகளும் நன்மை அளவு தீமைகளையும் தந்து விட்டதோ? இல்லை என்றால் ஸ்கைப் மூலம் எங்கோ இருப்பவர்களை படுக்கை அறைக்கு அழைத்து வரும் நாம் அடிக்கடி சந்திக்கும் சொந்தங்களிடம் கூட பாராமுகம் காட்டுவோமா? இல்லை நேரம் இல்லாதது போல் நடந்து கொள்வோமா?Facebook ல் சமீபத்தில் உறுப்பினரானேன்.புகைப்படம் கூடப் போடாது ஒரு பூவை profile picture ஆகப் போட்டால் கூட நாலைந்து like வருகிறது.ஆனால் நாம் தினம் சந்திக்கும் யாரிடமாவது I like this in you என்று மனம் விட்டு சமீப நாட்களில் சொல்லி இருக்கிறோமா?எல்லாவற்றிலும் இயந்திரத்தனம்.

தலைப்புக்கு சம்பந்தம் இல்லாது ஏதோ பேச நேர்ந்து விட்டது.மனசில் பாதிப்பை ஏற்படுத்தினது மாஸ்டர் செக் அப்பா இல்லை கால மாற்றமா,எதுவானாலும் மறுபடி உங்களுடன் பேசியது மகிழ்ச்சி.எழுதி அனைவருடனும் தொடர்பில் இருப்பது ஒரு மகிழ்ச்சி என்றால் படிப்பது இன்னும்.இந்த மாதம் பொன்னியின் செல்வன். சோழர்கள் காலத்தில் அரண்மனையில் வாழ்வது போல் ஒரு feel உண்டாக்க கல்கியால்தான் முடியுமா? எவ்வளவு ஆராய்ச்சிக்குப் பின் எழுதப் பட்டுள்ள படைப்பு?!இது போன்ற இன்டர்நெட் வசதிகள் எல்லாம் அற்ற காலத்தில் சேகரிக்கப் பட்ட செய்திகள் அல்லவா எல்லாம்!


ரஞ்ஜனி த்யாகு  






MOTHER PROTECTS 
பொங்கலும் அதுவுமாய் வேலை பார்க்க வரும் சத்யா வழக்கம் போல் மட்டம் போட (அவர்கள் பண்டிகை கொண்டாட வேண்டாமா)ஒவ்வொரு ரூமாய்த்துடைத்துக்கொண்டே வந்த நான் கால் வழுக்கி டமார் என விழுந்து சரியாய் தலையில் அடி பட்டுக்கொள்ள பின் மண்டையில் கொம்பு முளைத்தாற் போன்று வீங்கி விட்டது.ஒரு சில நிமிடம் வீட்டில் எல்லோரும் பரபரத்தார்கள்.அதற்கு மேல் வியாதியைக் கொண்டாட நம் போன்ற பெண்களுக்கு யார் நேரம் தருகிறார்கள் ?"அம்மா போல தைரியமான பெண் யார் இருக்கா? கொஞ்சம் அயோடெக்ஸ் போட்டு தேச்சு விட்டா பத்து நிமிஷத்துல பொங்கல் வைக்க ரெடி ஆகிடுவா" .ஒரே பாராட்டு மழையில் நனைந்தது அல்ப மனித மனதுக்கு உற்சாக டானிக் போல இருக்க சாவி கொடுக்கப்பட்ட பொம்மை மாதிரி இரவு வரை எல்லாம் பண்ணினேன் .ஆனால் வலி மட்டும் நான் இருக்கிறேன் என்று உணர்த்திக்கொண்டே இருந்தது .அடுத்த நாள் கனுவிற்காக அம்மா வீடு சென்ற போது சாதாரணமாக முதல் நாள் விஷயங்களை விவரித்தவுடன் நமக்காக என என்றும் துடிக்கும் மனம் கொண்ட அம்மா என்ற ஜீவன் ஓடி வந்து தலையைத்தடவிப்பார்த்து அதிர்ந்தது ."என்னடீ இப்படி வீங்கி இருக்கு ஒரு ஸ்கேன் எடுத்துப்பார்த்துட்டா நல்லது இல்லயோ உடனே டாக்டர்ட்ட போ " 





 டாக்டர் எதுவும் எசகு பிசகாய் சொல்லி விடக்கூடாதே என்று பயந்து கொண்டே போனால் அவர்" இத்தனை நேரமா வராம என்ன செஞ்சீங்க நீங்கள் எல்லாம் படிச்சவங்களா" எனக்கண்டபடி திட்டிவிட்டு ஸ்கேனுக்கு எழுதித்தந்தார் .ஸ்கேன் ரிசல்ட் நார்மலாய் வந்து டாக்டர் வீக்கம் குறைய மருந்து தந்து கணக்கு நோட்டில் தண்டம் 4000 ரூபாய் என்று எழுதி மெகா சீரியலின்  ஒரு எபிசோட் போன்றதொரு நிகழ்ச்சிக்கு சுபம் போட்டாயிற்று .தலைப்பு சொல்லும் அனுபவம் அதுவல்ல .



ஸ்கேன் எடுக்கப்பட்ட அந்த பதினைந்து விநாடிகள்தான். கண்ணை மூடிப்படுத்துக்கொண்டு ஸ்கேன் செய்யும் போது ஏதேதோ எண்ணங்கள் .வேறு உலகம் சென்றாற் போல் இருந்தது .என் கேஸ் சாதாரணம் .ஆனால் மரணத்தைத் தொட்டு விட்டு வரும் பலர் உள்ளார்கள் .அப்படிப்பட்டவர்கள் ஒரு அனுபவம் அடைகிறார்கள் .ஒரு  சின்ன நிகழ்வு எப்படி நம்மைப்புரட்டிப்போடுகிறது?கடவுள் எத்தனை பெரியவர்? மருத்துவமனையில் கண் மூடிப்படுத்திருக்கும் ஒருவர் திரும்பி வராவிட்டால் செய்த தவறுகளை எல்லாம் திருத்திக்கொள்ள வாய்ப்பே இருக்காதே ?கோபங்கள் மனஸ்தாபங்கள் கருத்து வேறுபாடுகள் யாரையோ பார்த்து அது போல் நாம் இல்லையே எனும் ஆதங்கம் இதெல்லாம் குறுகிய இந்த வாழ்வில் எதற்காக ?இத்தனையும் மரணத்தருவாயில் உணர்ந்து யாருக்கு லாபம் ?நம் உடல் ஒரு குருக்ஷேத்திரம் .நம் நல்ல கெட்ட எண்ணங்கள்தான் பாண்டவர்களும் கௌரவர்களும் .நல்ல எண்ணங்கள் பாண்டவர் போல் எண்ணிக்கையில் குறைவாகவும் தீய எண்ணங்கள் கௌரவர் போல் எண்ணிக்கையில் அதிகமாகவும் இருக்கின்றனஎன்று சுவாமி சித்பவானந்தா பகவத்கீதைக்கு அவர் எழுதிய முன்னுரையில் குறிப்பிடுகிறார் பாண்டவர்களை வெற்றி பெற வைக்க நாம் ஓயாது முயல வேண்டும். வாழ்வின் இறுதித்தருணத்தில் இது எல்லோருக்கும் விளங்கும் .வாழும் போதே உணர்வது நன்று .அதற்காக யாரும் கால் தடுக்கி விழுந்து ஸ்கேன் வரை போக வேண்டாம் .சர்வேஜனா சுகிநோபவந்து .

ரஞ்ஜனி த்யாகு 

"சினேகிதி"  மார்ச் 2015  இதழில்  வெளிவந்துள்ள கட்டுரை 




MOTHER PROTECTS 
    ஒரு உறவினர் மகன் நிச்சயதார்த்தத்திற்காக என் கணவர் குழந்தைகளுடன் போன வாரம் ஒரு ஐந்து நட்சத்திர ஹோட்டலுக்குப் போயிருந்தேன். அங்கே நாங்கள் செலவிட்ட இரண்டு மணி நேரம் எனக்குள் ஏற்படுத்திய சலனங்களைக் கட்டாயம் 'சினேகிதி' களுடன் பகிர்ந்து கொள்ள வேண்டும்...

    'இந்திர லோகமோ' என்று  எண்ண  வைக்கக்கூடிய அந்தப் பகட்டான அறையில் நுழைந்ததும் மதுக்கோப்பை போல் இருந்த கண்ணாடிக் கோப்பைகளில் நிறைத்து பழரசம் தரப்பட்டது... 'வெல்கம் ட்ரின்க்'!

என் கணவருக்கு இந்த அனுபவம் புதிதல்ல, ஆபிஸ் மீட்டிங் என்று மாதம் ஒரு முறையேனும் இப்படி டின்னர் உண்டு. நானும் குழந்தைகளும் ஆளுக்கொரு கோப்பையை எடுத்துக் கொண்டு சாதாரணமாய் வீட்டில் ஒரு சர்பத் போட்டால் எப்படிக் குடிப்போமோ அப்படி அந்த ஜூசைக் குடித்துவிட்டு காலிக் கோப்பையை மேஜை மேல் வைத்து விட்டு சுற்றுமுற்றும் பார்த்தோம். யாரும் அதில் கால்வாசி கூடக் குடிக்கவில்லை என்று தெரிந்தது, எனக்கு எப்படியோ இருந்தது.வாயில் வைத்து ஒரு மிடறு விழுங்கிவிட்டு கோப்பையை கையில் பிடித்தபடி பேசிக்கொண்டிருந்தனர்."ஓ இது ஒரு ஸ்டைல்" எனப் புரிந்தது.மெதுவாகக் குடிக்கட்டும் பரவாயில்லை ஆனால் என் முதல் அதிர்ச்சி,டின்னர் தொடங்கும் வரை அப்படியே இருந்த கோப்பைகள் மேஜையில் வைக்கப் பட்டு பின்னர் அகற்றப்பட்டதுதான்.முப்பது பேர் கூடி இருப்போம்.30x 100 ml =3000ml =3L பழரசம் அப்படியே வீண்.
அழகான யூனிபார்மில் கோட் சூட் அணிந்த வெயிட்டர்கள்.அவர்களை வெளியில் பார்த்தால் ஒரு கம்பெனியின் உயர் மட்ட அதிகாரிகள் என்று கண்டிப்பாக எண்ணத்தோன்றும்.ஆனால் வந்திருந்த சில பெண்கள் அவர்களிடம் நடந்து கொண்ட முறைக்கு ,ஆடம்பர வர்கத்தின் ஒரு பிரதிநிதியாகக் கலந்து கொண்ட நான் தலை குனிகிறேன்.தட்டில் அவர்கள் கொண்டு வந்து நீட்டும் பண்டங்களை ,தலையைக் கூட நிமிர்த்திப் பாராமல்,ஏதோ நம் அடிமைகள் நமக்கு சேவகம் செய்கிறார்கள் என்பது போலவும் தாங்கள் அரச பரம்பரையினர் போலவும் எண்ணிக் கொண்டு சைகையால் மறுத்த ஆணவம்.
இதே பெண்களை மறுநாள் வீட்டில் போய்ப் பார்த்தால் அழுக்கு நைட்டியுடன் சமையலறையில் அல்லாடிக் கொண்டிருப்பார்கள்.எனக்கு இந்த முரண்பாட்டைப் பார்த்து விநோதமாயும் வேதனையாகவும் இருந்தது.சில ஆயிரம் செலவழித்துச் சாப்பிடுவதால் (அது கூட ஓசி சாப்பாடு)நம் தலையின் பின் ஒளி வட்டம்உள்ளதா? இல்லை நம் எச்சில் தட்டைவாங்கிச் செல்வதால் அவர்கள் இழிவானவர்களா?
இதற்கே மனஉளைச்சல் பட்டால் எப்படி என்று அடுத்துத் தொடங்கியது டின்னர்.ஏகப்பட்ட உணவு வகைகள் மிகமிக அழகாக அலங்கரித்து வைக்கப் பட்டிருந்தன.பஹ்பே முறை உணவு.அவரவர்கள் தட்டில் வேண்டியது (வேண்டாததையும் கூட)எடுத்துக் கொண்டு பேசிய படியே சாப்பிட-(கொறிக்க என்பது இன்னும் பொருத்தமாய் இருக்கும்) தொடங்கினார்கள்.பலர் ஸ்பூன்,போர்க்கைஆயுதமாய் வைத்துக் கொண்டு தோசையுடன்சண்டை போட்டு சாப்பிட்டனர்.சில உணவு வகைகளைக் கையால் தொட வேண்டுமே என்றோ என்னமோ யாரும் அவற்றின் கிட்டே கூடப் போகவில்லை.
இதற்கெல்லாம் சிகரம் வைத்தாற்  போல் ஒரு அயிட்டம் சாப்பிட்ட தட்டில் இன்னொன்றை சாப்பிட மாட்டார்களாம்.தோசை சாப்பிட்ட தட்டை முன்னால் சொன்ன அதே அலட்சியத்துடன் வெயிட்டரிடம் நீட்டி விட்டு வேறு தட்டில் புலாவ் ஒரு ஸ்பூன் எடுத்துக் கொள்கிறார்கள்.வீட்டில் இப்படித்தான் ஒரு வேளை உணவு சாப்பிட நாலு தட்டு எடுத்துக் கொள்வார்களா?
ஒரு இரண்டு நாள் செய்து பாருங்கள்.வேலை பார்க்கும் முனியம்மா சொல்லாமல் கொள்ளாமல் நின்று விடுவாள்என்று கத்தலாம் போல இருந்தது.அனைவர் தட்டிலும் மீந்த உணவு வகைகளை வைத்து பல ஏழைகளுக்கு ஒரு வேளை உணவளித்து விடலாம்.
இந்தியாவில் வறுமைக் கோட்டுக்குக் கீழே எத்தனை பேர் உள்ளார்கள்?இரண்டு வேளை உணவு கூடக் கிடைக்காது பட்டினியாக உறங்கச் செல்லும் குழந்தைகள் எத்தனை பேர்!பணம் உள்ளவர்கள் செலவழிக்கட்டும் .யார் வேண்டாம் என்றது?ஆனால் உணவை வீணாக்காமல் இருப்பது அவரவர் மனசாட்சியைப் பொறுத்ததல்லவா?
இதன் பெயர் நாகரீகமா?எப்படி வந்தது இந்தக் கலாச்சாரம்?பெரிய மாற்றங்கள் ஒரு நாளில் ஏற்படாது என்பது நமக்குத்தெரியும்.ஆனால் ஒவ்வொருவரும் நினைத்தால் ஏதோ சிறிய அளவிலாவது ஒரு மாற்றம் ஏற்படாதா என்று நினைத்துக் கொண்டே சற்றே கனத்த மனதுடன் வீடு வந்து சேர்ந்தோம்.

ரஞ்ஜனி த்யாகு 



Mother Protects 


 மஞ்சுளா ரமேஷின் சினேகிதி -ஜூன் 2014 இதழில் வெளிவந்த கட்டுரை
இன்று காதலர் தினம்.இப்பொழுது எல்லாருக்கும் ஒரு தினம் உள்ளது. 365 நாட்களில் மீதி ஏதேனும் நாள் இருந்தால் நாம் கூட ஒரு நாளை நம்முடையது என அறிவித்துக் கொள்ளலாம் போல.காதல் என்றால் அன்பு. எல்லா  உயிர்களிடத்தும் செலுத்தும் அன்பைக் கொண்டாடும் தினம் என்று நாம் பொருள் கொண்டால் நம் வயது  எழுபதுக்கு மேல் என்று இளைஞர்கள் பொருள் கொள்வார்கள். கல்யாணம் பண்ணிக்கொண்ட அல்லது பண்ணிக்கொள்ளப் போகிற துணையிடத்துக் கொண்ட அன்பைக் கொண்டாடும் தினம். எப்போதோ படித்த ஞாபகம். 'Those who wait for great occasions to demonstrate their tenderness don 't know how to love '. சில உறவுகள் (பெற்றோர்,சகோதரர்கள் இன்ன பிற )தானாக அமைந்தவை.நாம் தேர்ந்தெடுக்கும் உறவுகள் சில. அவற்றில் முதன்மையானது கணவன் ,மனைவி உறவு. மண  நாள் முதல் மரண நாள் வரை தொடரும் உறவுக்கு ஒரு நாளை ஒதுக்க முடியுமா? Is that not a life long celebration? ஆனால் எதிர் துருவங்களாய் இருப்பவர்களே மண வாழ்வில் இணைகிறார்கள். எதிர் துருவங்களுக்கிடையே ஏற்படும் ஈர்ப்பு போன்றதொரு உணர்ச்சி தோன்றித்தான் திருமணத்துக்கு ஒப்புக்கொள்கிறார்கள்.மோகம் ஆசை முப்பது to அறுபது நாள்களில் முடிந்து போக விட்டு விடும் போதுதான் கருத்து வேறுபாடுகள் தோன்ற ஆரம்பிக்கின்றன. பரஸ்பரம் நம்பிக்கையும் புரிதலும் கொண்ட தம்பதிகளுக்கு வாழ் நாள் பூர Honey moon period ஆகவே அமைகிறது.



கைப்பிடித்த கணவனின் காரியம் யாவிலும் கை கொடுப்பவளே நல்ல பெண்.மனைவியைத்தன்னில் பாதியாய் ஆத்மார்த்தமாய் உணர்ந்து ஆதரவாய் இருப்பவனே நல்ல ஆண்.சின்ன சச்சரவுகள் இல்லாது வீடுகளில்லை. அவை வாழ்வின் சுவையைக் கூட்டலாமே தவிர தினப்படி வாழ்வைப் போராட்டமாக்கி விடக்கூடாது,தாய்க்குப் பின் தாரம் என்றார்களே எதற்காக?பெண்ணுக்கு அவ்வளவு கனிவு வேண்டும். காலம் காலமாக ஆணை நாடிப் பெண் வருவதே மரபாகிப்போன சமூகத்தில் வசிக்கிறோம். ஆண் என்பவன் பாதுகாவலன். மனைவியை எந்த சூழ்நிலையிலும் விட்டுத்தராத.திண்மை உடையவனே நல்ல ஆண். பெண் தன்மை கொண்ட கோழைஆண்கள், ஆண் தன்மை கொண்ட அகம்பாவமான பெண்கள் வீட்டிற்குக் கேடு விளைவிப்போரே. ஒருவர் மேல் ஒருவர் கொண்ட காதலால் மனம் கசிந்து வாழ்வோர்க்கு 365 நாளும் காதலர் தினமே.
இது இனிய நாளாய் இருக்கட்டும்


Mother Protects 
 .

ரஞ்ஜனி த்யாகு 
பொழுது போக்காக செய்யும் சில காரியங்கள் ஒரு தாக்கத்தை நமக்குள் ஏற்படுத்துவதுண்டு.அந்தவகையில் சேர்ந்ததுதான் நேற்றுப்பார்த்த 'How old are you ?'மலையாளத்திரைப்படம்.Of course subtitle உடன்தான் பார்த்தேன்.'Who decides the expiry of a woman 's dreams ?என்ற ஒரு மையக்கருத்தை சுற்றிப் பின்னப்பட்ட அழகான படைப்பு.நல்ல டைரக்டர்களுக்கெல்லாம்ஒரு salute செய்யத் தோன்றியது.கல்யாணத்துக்கப்புறம் சுய விருப்பத்துடன் தன் அடையாளத்தைத் தொலைத்து விட்டு அதை வேறு யாராவது மீட்டுத்தருவார்களா என்று தேடும் ஒரு பேதை தன்னை மீண்டும் தேடி வெளிக்கொணர்ந்த கதை.முக்கால்வாசிப் பெண்கள் இது போல அடையாளம் தொலைத்தவர்கள்தானோ?நான் கணிக்கும் சதவிஹிதம் வேண்டுமானால் தவறாக இருக்கலாம்.ஆனால் நான் பெண்ணாய் இருந்து சாதித்தது திருப்தி என்று எந்தப் பெண்ணும் கூறி  கேட்ட ஞாபகம் இல்லை.இதை எழுதும்  போதேஒரு dullness engulfs me .அலுவலகத்தில் வெற்றிகரமாய் இருப்பவர்களை 'அவளுக்கு புருஷன்,குழந்தைகள் பற்றி ஞாபகம் ஏது 'என்று ஏச வேண்டியது.வெளியில் சென்று வேலை பார்க்காத பெண்கள் வெட்டியாய் வீட்டில் இருப்பது போல்அவர்கள் பங்களிப்பை நிராகரிப்பது.இரண்டையும் நன்றாக செய்யும் பெண்களுக்கு அவர்களே எதிரி.பெண்களுக்கு rather பெண்மைக்கு ஒரு கம்பீரமும் உண்டு.ஒரு பேதைமையும் உண்டு.மிகத்திறமையான பெண்கள் கூட மன உளைச்சலுக்கு ஆளாவதன் காரணம் இந்த flickering mindset தான்.இழிந்த பிறவியரான பெண்கள் என பகவான் கீதையில் குறிப்பிடுவது இந்த ஊசலாடும் மனம் பற்றி  கூறவே தவிரபெண் பிறப்பைத் தாழ்த்திச் சொல்ல அல்ல.

பெண்கள் முதலில் தன்  பற்றி சரியான சுய மதிப்பீடு கொள்ள வேண்டும்.திரைப்படத்தில் கதாநாயகிக்கு அவளையே ஞாபகப்படுத்த ஒரு தோழி தேவைப்பட்டாள்.அது போல நிஜ வாழ்வில் நடக்குமா தெரியாது.மேலும் மனித மனத்துடைய கெட்ட குணங்களில் ஒன்று யாரும் தன்னை விடத் திறமைசாலியான ஒருவரை அடையாளம் காண விரும்புவதில்லை.பிறகுதானே அவர்களை உயர்த்த உதவுவதெல்லாம்.தீதும் நன்றும் பிறர் தர வாரா.அமைதியாக நேரம் எடுத்துக்கொண்டு சிந்தித்தால் we will reinvent ourselves.
In a lighter tone let me add something .முப்பது வயசைக் கடந்த பெண்கள் முதலில் ஒருவரை ஒருவர் பேர் சொல்லிக் கூப்பிட்டுக்கொள்ளுங்கள்.சும்மா Mrs so and so இவனோட அம்மா அவளோட அம்மா என்று நீளமாய்க் கூப்பிட்டுக்கொண்டிராமல்.கூப்பிடத்தானே நம் பெற்றோர் பெயர் வைத்தார்கள்?ஆண்கள் எவ்வளவு அழகாக சார் சொல்லிக்கொள்கிறார்கள்?தன்னை அக்கா என்று கூப்பிடுபவர் தன் வயதொத்த பெண்ணை மாமி என்றழைத்தால் படும் அல்ப சந்தோஷங்களைத் தியாகம் செய்வதில் இருந்து பெண்கள் ஒவ்வொரு ஸ்டெப்பாய்முன்னேறத் தொடங்குவோம்.தொடங்குங்கள் என்று சொல்லி திட்டும் கர்வி என்ற பெயரும் ஏன் வாங்கிக்கொள்ளப் போகிறேன்?

Mother Protects 

ரஞ்ஜனி த்யாகு 

பின் குறிப்பு :இந்த போஸ்ட் 36 வயதினிலே என்று இப்போது திரை அரங்குகளில் ஓடிக் கொண்டிருக்கும் படத்தின் மூலமான மலையாளப் படம் பார்த்து விட்டு எழுதியது.இப்போது முகநூலில் பகிர்வது பொருத்தமாக இருக்கும் என்பதால் பகிந்து கொள்கிறேன்.  
 திருமணங்கள் சொர்கத்தில் நிச்சயிக்கப்படுகின்றன என்று கூறப்படுகிறது. அவ்வாறு  நிச்சயிக்கப்பட்ட திருமணம் பூமியில் நடந்தேறி, ஒரு ஆயுள் பந்தமாக மாறி, பிரமாதமாக வாழ்ந்த காலம் ஒன்று இருந்தது. இப்போது நிறைய காதல் கல்யாணங்களும் நடக்கின்றன. காதலித்து மணம் புரிந்து மிக நல்ல முறையில் வாழ்ந்து காட்டி, திருமண பந்தத்தின் புனிதத்தை நிலை நாட்டுபவர்களும் பலர் உள்ளனர். ஆனால் சமீப காலமாய் ஒரு இரண்டும் கெட்டான் நிலை, (போக்கு) ஏற்பட்டு உள்ளது. அதையே 'அனுமதி வழங்கப்பட்ட டேட்டிங்' என்று அழைக்கத் தோன்றுகிறது.

திருமண வலைத் தளங்களில் வரன் வேண்டி பதிவு செய்யும் பெற்றோர், மகன் அல்லது மகளுடன் சேர்ந்து அந்த வலை தளங்களை அலசி, தங்களுக்கு  விருப்பமான வரனைத் தேர்வு செய்து, தங்கள் குழந்தைகளை அந்த வரனுடன் பேசச் சொல்கிறார்கள்.

பையனை  மட்டும் கலந்து பேசி, பெண்ணின் விருப்பத்தையே கேளாது திருமணங்களை பெரியவர்கள் முன்னின்று நடத்திய காலம் இருந்தது.

பின்னர் எண்பதுகளில், பெற்றோர் ஒருவருக்கொருவர் பேசி நம் குழந்தைக்கு இந்தப் பெண்ணோ அல்லது பையனோ சரியான துணை என முடிவு செய்து, பிறகு சம்பிரதாய பெண் பார்க்கும் படலம் நடக்கும், அதில் ஒரு சில நிமிடங்கள் பெண்ணும் பையனும் பேசிக் கொள்வார்கள். அவர்கள் விருப்பத்திற்கு மதிப்பளித்து திருமணம் உறுதி செய்யப்பட்டது. ஒரு சில நிமிட சம்பாஷணையில், பெரிதாக எதுவும் தெரிந்து கொள்ள இயலாது என்றாலும், அனுபவம்மிக்க, அக்கரைமிக்க பெற்றோர் கணிப்பு அநேகமாக சரியாய் இருந்து அத்தகைய திருமணங்கள் மிகவும் வெற்றிகரமாகவே அமைந்தன.

ஆனால்  இப்போது நடைமுறை என்ன? பெண்ணும் பையனும் பெற்றோர் வழங்கிய லைசென்சுடன் ஓயாது ஒரு நாளின் பாதி நேரம் முகநூல் (Facebook) மூலமும், கைபேசி மூலமும் தொடர்பிலேயே இருக்கிறார்கள். இந்தப் பேச்சுகளில் இனிமை வழிவதில் வியப்பென்ன? தங்களுடய இன்னொரு முகத்தை ஒருவருக்கொருவர் காட்டிக் கொள்வதே இல்லை எனலாம்.

'வளவள' என்று பேசி, சேர்ந்து புகைப்படம் எடுத்து முகநூலில் அப்லோட் செய்து அதற்கு எத்தனை லைக்ஸ் வருகிறது என்று எண்ணி, சகஜமாகத் தொட்டுப்பேசி என்று இவையெல்லாம் திருமணத்திற்கு முன்பே நடந்து விடுகிறது. எதற்கு இவ்வளவு நெருக்கம்? கல்யாணத்திற்குப்பின் நடக்கும், முதல் ஸ்பரிசம், முதல் முத்தம், சேர்ந்து உண்ணும் முதல் விருந்து, முதல் இரவு, இதிலெல்லாம் இவர்களுக்கு என்ன புதுமை இருக்கும்? தானாக வரும் காதலிலாவது, பெற்றோர் எப்படி எடுத்துக் கொள்வார்களோ என்ற  பயம் மனதில் நெருஞ்சி முள் போல உறுத்திக் கொண்டிருக்கும். ஆனால் இந்தத் தனிப் பிரிவினர் விஷயத்தில் எல்லாம் பெற்றோருக்குத் தெரிந்தல்லவா நடக்கின்றது? இனிமையான - திருமணத்திற்குப் பின் வாழ வேண்டிய தருணங்களை முன்னால் வாழ்ந்து விட்டு, பின் என்ன நடக்கிறது? வாழ்வின் நிதர்சனம் முகத்தில் அறைகிறது. ஒரு வேலையும் பழகாது அம்மாவை அதிகாரம் செய்து வேலைக்குப்போய் வருவதே பெரிய விஷயம் என நினைத்த பெண்கள் இரட்டை பாரம் சுமக்க ஆரம்பிக்கும் போது கணவனிடம் கோபம் வருகிறது, மாமியார் நாத்தனாரைக்  குறை கூற  ஆரம்பிக்கிறார்கள், கசப்பு வருகிறது.

காத்திருப்பது சுகம், அதுவே ஆழமான பந்தத்தின் அடையாளம், தொடக்கம். நாலு மாதத்தில் நாற்பது தடவை சந்தித்தால் புளித்துப் போகும். அதிக நெருக்கம் சங்கடங்களில் கொண்டு விடும்.

திருமணத்திற்கு முன் விலகி இருந்து பின் நெருங்குவதே முறை. ஆனால் தலைகீழாக, முன்னால் நெருங்கி பின்னால் மனதளவிலாவது விலகிச் சென்று விடும் குழந்தைகளின் போக்கிற்கு, பெற்றோரே காரணம். பெற்றோர் ஏன் ஒரு கோடு போடக் கூடாது?!

இது தவிரவும் வேறு ஓர் ஆபத்தும் உள்ளது. நிச்சயதார்த்தம் ஆன பிறகு சில திருமணங்கள் நின்று விடுகின்றன, ஏதோ காரணங்களால். அப்போது இவர்கள் எடுத்த படங்கள், பழகியது, பேஸ்புக்கில் போட்டு ஊரறிய வைத்தது இவையெல்லாம் என்னாகும்?

இது ஒரு ஆபத்தான போக்காகவே உள்ளது. இளம் பெண்களும், பெற்றோரும் யோசிப்பது நல்லது.


Mother Protects 

ரஞ்ஜனி த்யாகு  

Appeared in மஞ்சுளா ரமேஷின் சினேகிதி, அக்டோபர் 2014
உங்கள் வீட்டில் யாரெல்லாம் இருக்கிறார்கள் என்ற கேள்விக்கு பள்ளித்தோழிகள் எங்க அம்மா அப்பா அண்ணா நான் என்று பதிலளிப்பார்கள். அப்போ தாத்தா பாட்டி அத்தை எல்லாம் உனக்குக் கிடையாதா என்று கேட்ட ஞாபகங்கள் இன்னும் இருக்கின்றன. இதை ஏதோ எழுத வேண்டும் என்று சொல்லவில்லை. பாட்டியும் தாத்தாவும் இல்லாத ஒரு வீடு இருக்கலாம் என்று கற்பனை செய்யக்கூட அப்போது முடியவில்லை.நான் கூறும் காலம் 1967-1984. வீட்டுடைய தூண்கள் அல்லவா அவர்கள்? ஆனால் இப்போது முதல் வரிக்கேள்வியை ஒரு குழந்தை தோழியிடம் கேட்டால் அது கேள்வி கேட்ட குழந்தையை ஏற இறங்கப் பார்த்து விட்டு என்ன பதில் கூறும் தெரியுமா? இது கூடத்தெரியாதா?நான் அம்மா அப்பாதான். இப்போது கேள்வி கேட்கும் குழந்தையின் turn . அப்போ உங்க பாட்டி தாத்தா? Now the other child. அவங்க, அவங்கவீட்டுல இருக்காங்க. கூட்டுக் குடும்பங்கள் சுத்தமாக மறைந்து விட்டஇந்த நிலைமைக்கு tolerance கொஞ்சமும் அற்றுப்போன நாம்தான் காரணம்.



ஈகோவைத் தூக்கி எறியத்ராணியற்ற அனைவரும். வீட்டில் அடி எடுத்து வைத்த மறு நாளே மாமியார் VRS வாங்கி விட வேண்டும் அதுவும் வீட்டு வேலைகளில் இருந்தல்ல. தன் உரிமைகளிலிருந்து மட்டும். நேற்று வரை அவர்கள் பையனாய் இருந்தவன் தாலி கட்டி விட்டதனால் இரண்டே நிமிஷத்தில் முழுதாய் வேறு ஒருத்திக்கு சொந்தமாவது ரசாயன மாற்றம் போல நிகழ முடியுமா என்ன? இது வாழ்க்கை அல்லவா?


இனி மருமகள் பக்கப்பார்வை. மனதிலிருந்து சொல்கிறேன்.பெரியவர்கள் very rigid. அவர்களால் நிறுத்த முடியாத விஷயம் பழம் பெருமை. அதை கேட்க மகனுக்கே மனசும் நேரமும் இல்லை என்றால் மருமகளுக்கு எங்கிருந்து வரும்? உங்கள் ஆட்சிதான் இத்தனை நாள் நடந்து விட்டதே? ஒரு ஆட்சி மாற்றம் போல நினைத்துக்கொண்டுஏன் வேடிக்கை பார்க்க கூடாது? அதைக்கூடத்தாங்க முடியாது அல்லவோ தனியாய் இருக்க ஆசைப்படுகிறீர்கள்? அல்லது வீட்டிற்குள்ளேயே தீவு போல தனிமைப்படுத்தி கொள்கிறீர்கள்? சில வீடுகளில் மகனும் மருமகளும் தங்கள் ரூம் போய் கதவைத் தாளிட்டுக்கொள்வதும் உண்டு. Grumble பண்ணாது தனியாய் இருப்பதையாவது மன்னிக்கலாம்.தானே தேர்ந்தெடுத்த ஒன்றைப் பற்றி ஒரு தடவை புலம்பினாலும் தப்புதான். துணிந்த பின் எண்ணுவம் என்பது இழுக்கு.

மனம் ஒரு குரங்கு என்றுதானே கூறுவோம். அது மந்திரச்சாவி என்கிறார் சுகி சிவம்.மனமிருந்தால் பறவைக்கூட்டில் மான்கள் வாழலாம் அன்றோ? சேர்ந்திருக்க பொன் போன்ற ஒரு மனம் வேண்டும். அது இப்போது அரிய பொருள். நம் பிள்ளைகள் அறியாப்பொருளும் கூட ".என்மாமியார்  

 மிக நல்லவர்கள்தான் ஆனால் ஒரு space வேண்டும் என்று தனியாய் உள்ளார்கள்" என்று சொல்லும் மருமகள்களையும், "மருமகள் தங்கம் அவள் சூழ்நிலை அப்படி" என்று உதட்டளவில் சொல்லும் மாமியார்களையும் உள்ளொன்று வைத்துப்புறமொன்று பேசுவோர் என்றுதான் என்னால் நினைக்க முடியும். 0 tolerance ன் result தான் தனிக்குடித்தனங்கள்.



Mother  protects 




ரஞ்ஜனி த்யாகு  
கண் மூடித்திறக்கும் முன் நிகழும் நிகழ்வுகள் போல காலம்தான் எவ்வளவு வேகமாய் ஓடி விட்டது? நின்று கடந்த காலங்களை அசை போட நேரமும் இல்லை .அதற்கு அவசியமும் இல்லை. ஆனால் பெருங்காய டப்பாவில் அது தீர்ந்த பின்னும் ஒரு மணம் இருக்குமே அது போல வாழ்வின் சில வருடங்கள் மனதோரம் மணம் பரப்பிக்கொண்டே இருப்பதாய்த் தோன்றுகிறது. அது என்னைப்பொறுத்தவரை பி .எஸ் .ஜி .டெக்கில் கழித்த ஐந்து வருடங்கள்தான். கல்லூரி என்பது என்ஜினியரிங் கற்க மட்டும் இல்லை .வாழ்க்கைக்கல்வி கற்கவும்தான். இன்னும் சொல்லப்போனால் சங்கரின் நண்பன் பட ஸ்ரீகாந்த் போல பலர் முக்கியமாகப்பெண்கள் மதிப்பெண்கள் அதிகம் பெற்றதால் உள்ளே வந்தவர்கள்தான் என்று கூறுவேன். இப்போது நல்ல பொசிஷனில் இருக்கும் என் தோழிகள் இதை மறுக்கக்கூடும்.


எத்தனை அற்புதமான ஆசிரியர்கள். எனக்கு fluid mechanics புரியாதது சீதாராமன் சார் தப்பா என்ன? And friends.எத்தனை வித்தியாசமான குணாதிசயங்களுடன் நண்பர்கள்.அவர்கள் ஒவ்வொருவர் மூலமும் ஒரு பாடம் பெற்றதாய் கடந்த 25 வருடங்களில் உணர்ந்திருக்கிறேன். என் மகன் ராகவனுக்கு ஆட்டிசம் பாதிக்கப்பட்டிருப்பதாய்த் தெரிந்த பின் கடந்து சென்ற நாட்களில் புடம் போடப்பட்டுவிட்டாற் போலத் தோன்றுகிறது.இருபதுகள் மிக இளம் வயதுதானே? அந்த வயதிலும் ஒரு அதீத maturity காட்டிஎன்னிடம் unconditional அன்பு செலுத்தி  தோழமை பாராட்டிய   என் சில இனிய தோழர்களே நீங்கள் எப்படி  இருக்கிறீர்கள்? பெயர்கள் குறிப்பிட்டால் பட்டியல் நீளும். Disciplined Life என்ன என்பதை PSG Tech அன்றி வேறு எங்கு கற்றிருக்க முடியும்? ஒருவரை அவர் இயல்புப்படியே ஏற்றுக்கொள்ளுதல் என்ற அரிய குணத்தை என் இள வயதுத்தோழர்களிடம் பார்த்தாற்  போல் பல பெரியவர்களிடம் கூடக்காணாமல் ஆச்சரியம் அடைந்திருக்கிறேன்.

நினைவுகள் என்றாலே ஒரு வருத்தமான tone வந்து விடுகிறதல்லவா? அது எதற்கு?நமக்கு நடந்த நல்ல விஷயங்களுக்காக சந்தோஷம் அல்லவா  பட வேண்டும்? ஆனால் நம் மகள் பெரிய எஞ்சினியர் ஆக வேண்டும். Practise ம் பண்ண வேண்டும்  என்று மனம் பூர ஆசைகளுடன் எண்ணிக்கொண்டு வந்து கல்லூரியில் சேர்த்த என் பெற்றோரை ஏமாற்றி விட்ட எண்ணம் மட்டும் ஏனோ பல வருடங்கள் கடந்தும் அகல மறுக்கிறது. பெண் கல்வி பற்றியஎன் கருத்து வேறு. நான் என் படிப்பால் சம்பாதிக்காதது உண்மை. ஆனால் வாழ்வை மிகவும் நேர்மறையாய் நோக்க கற்றுத்தந்தது அந்தக் கல்விதான். பெண் குழந்தைகள் யோசித்து குடும்பத்தயும் profession ஐ யும் balance செய்ய முடிந்த courses தேர்வு செய்ய வேண்டும்.இப்போது அதிகரித்து வரும் குடும்பப்பிளவுகளுக்கு இரட்டைக்குதிரையில் சவாரி மேற்கொள்ள முடியாத பெண்களே காரணம். இந்த வாரம் குங்குமம் பத்தரிகையில் செந்தில் குமார் எழுதி உள்ளார். வாழ்க்கை நாம் விரும்புவது விரும்பாதது இரண்டையும்தான் தந்து செல்கிறது என்று. வாழ்க்கையும் எதிர் காலமும் நாமறியா மர்மம் எனும் போது நிகழ் காலத்தின் ஒவ்வொரு நாளையும் மகிழ்ச்சியாகவும் முழுமையாகவும் வாழ்வதுதான் சரி .இன்று புதிதாய்ப் பிறந்தோம் என்று நினைத்துக்கொண்டு நாளை எளிமையாக இயல்பாக ஏதேனும் பேசுவோம்.

    

                                                                  Mother Protects

ரஞ்ஜனி த்யாகு
வாழ்கையில் நடக்கும் ஒவ்வொரு நிகழ்வுமே நேரடியாகவோ மறைமுகமாகவோ நமக்கு ஒரு பாடம் புகட்டவே வருகிறது . திருமணம்,  முதல் குழந்தை பிறப்பு ஆகியவை ஒரு முறை நிகழ்வுகளாய் முக்கியத்துவம் பெற்று விடுகின்றன. சிலருடைய வாழ்வில் அந்த நாட்கள் வருடத்தின் பண்டிகை நாட்களாயும் அமைந்து விடும்போது உண்டாகும் மகிழ்ச்சிக்கு அளவேயில்லை. ஒரு தீபாவளி திருநாளில்தான் என் முதல் குழந்தை ராகவன் பிறந்தான். அவன் ஆட்டிசம் என்ற பாதிப்பால் 'மௌனமாக' இருப்பவன்.

பண்டிகைகள் பட்சணம் சாப்பிடவும் புதுத்துணிமணிகளில் பணத்தை வாரி இறைக்கவும் மட்டும் வருவதில்லை. ஒவ்வொரு பண்டிகைத் திருநாளும் ஒரு உள்முகப் பயணத்தின் அவசியத்தை நினைவூட்டவே வருகிறது. தசரா என உதாரணத்திற்கு எடுத்துக் கொண்டால், 'கடவுள் சக்தி, தீய சக்திகளை அழித்து நல்லதை நிலைநாட்டும் நாள்' என முதல் வகுப்பு குழந்தைகளுக்கே கற்றுத் தந்து விடுகிறார்கள்.

உலகில் நன்மையும், தீமையும் உள்ளது போல் நம் ஒவ்வொருவரிடமும் இரண்டும்  கலந்தே உள்ளன. நம்மிடம் உள்ள ஏதேனும் ஒரு தீய குணத்தை விலக்கி ஒரு நல்ல குணத்தை வளர்க்க எந்த நாளுமே உகந்த நாள்தான் என்றாலும் ஒரு டார்கெட் (Target ) போல விசேஷ நாட்களை எடுத்துக் கொள்ளலாம்.

இவை எல்லாம் நம் மனதிற்கு ஒரு உத்வேகத்தை, செய்ய வேண்டும்  என்ற ஆர்வத்தை ஏற்படுத்தத்தான். இந்த வருடம்  தீபாவளி அன்று "போன தீபாவளியின் போது  எப்படி இருந்த நான், இப்படி ஆகிட்டேன்" என்று நமக்கு நாமே ஒரு 'ஷொட்டு'  கொடுத்துக் கொள்ளலாம்.

இந்த வருடம் எனக்குத் தோன்றியது இன்னும் அமைதியாய், மௌனமாக இருக்கலாமே என்பதுதான். எங்கள் மகனுக்குக் கடவுளால் வரமாய் வழங்கப்பட்ட மௌனம், பொதுவாக அனைவருக்குமே எவ்வளவு நன்மை பயக்கக் கூடியது என்று சமீபகாலமாய் மனது யோசிக்கிறது. வாய் ஓயாமல் மனதில் நினைப்பதை எல்லாம் பேசிக் கொண்டிருப்பதில் என்ன பயன்?



"ஒரு பத்து நிமிடம் பயனுள்ள விதத்தில் பேச, பத்து நாட்கள் மௌனத்தைக் கடை பிடிக்க வேண்டும்"என்கிறார் ஸ்ரீ அரவிந்த அன்னை. இந்த மகாவாக்கியத்தின் உண்மையை உணரத்தான் முடிகிறது. சொற்களில் வடிப்பது சாத்தியம் இல்லை. ஒரு நாளில் நாம் பேசும் பேச்சில் எவ்வளவு சதவீதம் உண்மை உள்ளது? அவசியமானவற்றை மட்டும்தான் பேசுகிறோமா என்றால் 'இல்லை' என்பதே நம்மில் பலரின் பதிலாய் இருக்கும்.

'ரகசியங்களில் நான் மௌனம்', என்கிறார் கீதையில் பகவான். 'கட்டுப்படுத்தப்பட்ட பேச்சு முழு  மௌனத்தை விடவும் சிறந்தது' என்பதும் அன்னையின் வாக்கே. "மௌனமாக இருக்கும் திறனில் பெரிய வலிமை உள்ளது. ஒருவர் என்ன செய்கிறார் அல்லது என்ன செய்யவில்லை என்பது பற்றி வெட்டிப் பேச்சுப் பேசுவது தவறு. அத்தகைய வெட்டிப் பேச்சுக்குக் காது கொடுப்பதும் தவறு . அது உண்மையா என அறிய முயல்வதும் தவறு. எல்லாரிடமும் குறைகள் உள்ளன. அவற்றைப் பற்றியே சிந்தித்துக் கொண்டிருப்பது அவற்றைப் போக்க உதவாது" என்பன எல்லாம் ஸ்ரீ அரவிந்த அன்னையின் அருளுரைகள் தாம். 

நம் மனதை சற்றே உயர்நிலைக்குக் கொண்டு சென்று யோசித்தால் இவை அனைத்தையும் உணரலாம். ஆனால் சாதாரணமாய் நினைத்துப் பார்த்தாலும் பேச்சை குறைப்பது நம் ஆற்றலை வெகுவாக சேமிக்க உதவும். பல வேண்டாத பிரச்சனைகளை விலக்கும். அடுத்த தீபாவளிக்காவது ஞானிகள் போல் மௌனியாய் இருக்கும் என் மகன் சற்றே அக்ஞாநியாகி மளமளவென்று பேசி, நான் கொஞ்சம் ஞானம் பெற்று இன்னும் அமைதியாக இருக்கக் கற்றுக் கொண்டால்  எவ்வளவு நன்றாக  இருக்கும்!

Mother Protects

ரஞ்ஜனி த்யாகு

Appeared in மஞ்சுளா ரமேஷின் சினேகிதி, அக்டோபர் 2014
வாழ்கையில் நடக்கும் ஒவ்வொரு நிகழ்வுமே நேரடியாகவோ மறைமுகமாகவோ நமக்கு ஒரு பாடம் புகட்டவே வருகிறது . திருமணம்,  முதல் குழந்தை பிறப்பு ஆகியவை ஒரு முறை நிகழ்வுகளாய் முக்கியத்துவம் பெற்று விடுகின்றன. சிலருடைய வாழ்வில் அந்த நாட்கள் வருடத்தின் பண்டிகை நாட்களாயும் அமைந்து விடும்போது உண்டாகும் மகிழ்ச்சிக்கு அளவேயில்லை. ஒரு தீபாவளி திருநாளில்தான் என் முதல் குழந்தை ராகவன் பிறந்தான். அவன் ஆட்டிசம் என்ற பாதிப்பால் 'மௌனமாக' இருப்பவன்.
பண்டிகைகள் பட்சணம் சாப்பிடவும் புதுத்துணிமணிகளில் பணத்தை வாரி இறைக்கவும் மட்டும் வருவதில்லை. ஒவ்வொரு பண்டிகைத் திருநாளும் ஒரு உள்முகப் பயணத்தின் அவசியத்தை நினைவூட்டவே வருகிறது. தசரா என உதாரணத்திற்கு எடுத்துக் கொண்டால், 'கடவுள் சக்தி, தீய சக்திகளை அழித்து நல்லதை நிலைநாட்டும் நாள்' என முதல் வகுப்பு குழந்தைகளுக்கே கற்றுத் தந்து விடுகிறார்கள்.
உலகில் நன்மையும், தீமையும் உள்ளது போல் நம் ஒவ்வொருவரிடமும் இரண்டும்  கலந்தே உள்ளன. நம்மிடம் உள்ள ஏதேனும் ஒரு தீய குணத்தை விலக்கி ஒரு நல்ல குணத்தை வளர்க்க எந்த நாளுமே உகந்த நாள்தான் என்றாலும் ஒரு டார்கெட் (Target ) போல விசேஷ நாட்களை எடுத்துக் கொள்ளலாம்.
இவை எல்லாம் நம் மனதிற்கு ஒரு உத்வேகத்தை, செய்ய வேண்டும்  என்ற ஆர்வத்தை ஏற்படுத்தத்தான். இந்த வருடம்  தீபாவளி அன்று "போன தீபாவளியின் போது  எப்படி இருந்த நான், இப்படி ஆகிட்டேன்" என்று நமக்கு நாமே ஒரு 'ஷொட்டு'  கொடுத்துக் கொள்ளலாம்.
இந்த வருடம் எனக்குத் தோன்றியது இன்னும் அமைதியாய், மௌனமாக இருக்கலாமே என்பதுதான். எங்கள் மகனுக்குக் கடவுளால் வரமாய் வழங்கப்பட்ட மௌனம், பொதுவாக அனைவருக்குமே எவ்வளவு நன்மை பயக்கக் கூடியது என்று சமீபகாலமாய் மனது யோசிக்கிறது. வாய் ஓயாமல் மனதில் நினைப்பதை எல்லாம் பேசிக் கொண்டிருப்பதில் என்ன பயன்?

"ஒரு பத்து நிமிடம் பயனுள்ள விதத்தில் பேச, பத்து நாட்கள் மௌனத்தைக் கடை பிடிக்க வேண்டும்"என்கிறார் ஸ்ரீ அரவிந்த அன்னை. இந்த மகாவாக்கியத்தின் உண்மையை உணரத்தான் முடிகிறது. சொற்களில் வடிப்பது சாத்தியம் இல்லை. ஒரு நாளில் நாம் பேசும் பேச்சில் எவ்வளவு சதவீதம் உண்மை உள்ளது? அவசியமானவற்றை மட்டும்தான் பேசுகிறோமா என்றால் 'இல்லை' என்பதே நம்மில் பலரின் பதிலாய் இருக்கும்.
'ரகசியங்களில் நான் மௌனம்', என்கிறார் கீதையில் பகவான். 'கட்டுப்படுத்தப்பட்ட பேச்சு முழு  மௌனத்தை விடவும் சிறந்தது' என்பதும் அன்னையின் வாக்கே. "மௌனமாக இருக்கும் திறனில் பெரிய வலிமை உள்ளது. ஒருவர் என்ன செய்கிறார் அல்லது என்ன செய்யவில்லை என்பது பற்றி வெட்டிப் பேச்சுப் பேசுவது தவறு. அத்தகைய வெட்டிப் பேச்சுக்குக் காது கொடுப்பதும் தவறு . அது உண்மையா என அறிய முயல்வதும் தவறு. எல்லாரிடமும் குறைகள் உள்ளன. அவற்றைப் பற்றியே சிந்தித்துக் கொண்டிருப்பது அவற்றைப் போக்க உதவாது" என்பன எல்லாம் ஸ்ரீ அரவிந்த அன்னையின் அருளுரைகள் தாம்.
நம் மனதை சற்றே உயர்நிலைக்குக் கொண்டு சென்று யோசித்தால் இவை அனைத்தையும் உணரலாம். ஆனால் சாதாரணமாய் நினைத்துப் பார்த்தாலும் பேச்சை குறைப்பது நம் ஆற்றலை வெகுவாக சேமிக்க உதவும். பல வேண்டாத பிரச்சனைகளை விலக்கும். அடுத்த தீபாவளிக்காவது ஞானிகள் போல் மௌனியாய் இருக்கும் என் மகன் சற்றே அக்ஞாநியாகி மளமளவென்று பேசி, நான் கொஞ்சம் ஞானம் பெற்று இன்னும் அமைதியாக இருக்கக் கற்றுக் கொண்டால்  எவ்வளவு நன்றாக  இருக்கும்!
Mother Protects
ரஞ்ஜனி த்யாகு
Appeared in மஞ்சுளா ரமேஷின் சினேகிதி, அக்டோபர் 2014
 Mother Protects


அலைகடலில் நில்லாது தொடரும் அலைகள் போல் மனதில் எண்ணங்கள் தோன்றிக்கொண்டே இருக்கின்றன. அவற்றை சில சமயம் மனதுக்குள்ளேயே வைத்திருக்கவும் சில சமயம் நம் அலைவரிசையில் (wavelength)  உள்ளவர்களிடம் share பண்ணிக்கொள்ளவும் தோன்றுகிறது. ஆனால் நினைத்ததை எழுத்தில் வடிக்கும் பொழுது நாம் படித்த, நம்மை மிகவும் பாதித்த (positive பாதிப்பைத்தான் சொல்கிறேன்.) சில பெரிய எழுத்தாளர்களின் பாணியையோ கருத்துகளையோ  அறியாமல் follow பண்ணுவது தவிர்க்க முடியாததாகிறது. If anyone finds something is a repetition of what someone else has said already please bear with me. Who is my favorite writer என நீங்கள் கண்டுபிடித்தால் சாமர்த்தியமாக எழுதுவதில் நான் தோற்றுவிட்டேன் என்று கொள்ளலாம். பேப்பரையும் பேனாவையும் வைத்துகொண்டு பால்கனியில் உட்காந்து எழுதுவதுதான் எனக்கு இன்னும் சவுகரியமாக உள்ளது. 1970 க்கு முன் பிறந்த எல்லாருக்கும் அப்படித்தானா தெரியவில்லை. ஆனால் என்னதான் பழைய பெருமையெல்லாம் பேசினாலும் communication technologyன் வளர்ச்சிக்குத் தலைவணங்கியே ஆக வேண்டும். அம்மாவிடம் இருந்து வரும் blue color inlandக்காக அவசரம் அவசரமாக lunch சாப்பிட்டு விட்டு warden roomற்கு ஓடி கையில் letter உடன் திரும்புவது ஏதோ achieve பண்ணின மாதிரியல்லவா இருந்தது! Letter வராமல் இருந்தால் எத்தனை எண்ணங்கள் ஓடும் மனதில்? அந்த tensionsஐயெல்லாம் தூக்கி போட்டு விட்டதே technology? ஆனால், எது நினைத்தாலும் உடனே நடந்து விட வேண்டும் என்ற youngstersன் பொறுமயின்மைக்கும் காரணமாகி  விட்டது. Feb 2nd  Hinduல் 'wait and win' என்ற article Education Plusல் பார்த்திருப்பீர்கள். நான் எந்த பக்கம் என்பது எனக்கே தெரியவில்லை. மதில் மேல் பூனைதான். Computer, TV,  Mobile  phones  வீட்டின் அமைதியை கெடுத்து விட்டதாக பல நாள் குற்றம் சாட்டுகிறேன். அளவுக்கு மிஞ்சினால் அமிர்தமும் நஞ்சுதான். ஒரு Balance இருந்தால் OK. Super singer Vijay TVல் வந்து attentionஐ divert பண்ணி விட்டது. இனிமேல் எழுதுவது artificialஆக வரும்.

We shall talk about many more things...

ரஞ்ஜனி த்யாகு
